Verkiezingsprogramma 2023  Samen
voor een
     hoopvolle
  toekomst2
GroenLinks-PvdA verkiezingsprogramma 2023-2028De hoogste tijd
Voorwoord van Frans Timmermans
  
Geen van de vele uitdagingen waar wij voor staan kan uitstel velen. 
Dat is de paradox van onze tijd: we hebben geen tijd te verliezen en 
toch is er tijd nodig voor structureel herstel.
De klimaatcrisis vraagt om onmiddellijke en diepgaande actie. Actie 
die wel ingebed moet zijn in een plan dat decennia duurt om helemaal 
ten uitvoer te brengen. De sociale staat van Nederland schreeuwt om 
herstel gebaseerd op vertrouwen, respect en solidariteit. Armoede en 
uitsluiting moeten onmiddellijk worden bestreden, zodat er weer een 
fundament komt waar iedereen op kan rekenen en niemand doorheen 
zakt. Maar alleen structurele veranderingen kunnen dit duurzaam 
borgen. En structurele veranderingen kosten tijd. 
Nog nooit in de menselijke geschiedenis is het tempo van 
veranderingen zo hoog geweest als nu. De technologische 
ontwikkelingen gaan razendsnel, waarbij bijna dagelijks nieuwe 
uitvindingen worden gedaan die de potentie hebben ons leven te 
verbeteren. Maar die ook de potentie hebben de verschillen in de 
samenleving sterk te vergroten en zelfs onze rechtsstaat, democratie 
en veiligheid te bedreigen. 
Of het nu gaat om de aanpak van de klimaat- en biodiversiteitscrisis, 
de armoede en sociale ongelijkheid in eigen land en wereldwijd, 
de sturing van de razendsnelle technologische en industriële 
veranderingen, de bedreigingen van de internationale veiligheid, de 
borging van onze fundamentele rechten en vrijheden: op al deze 
vlakken hebben wij een moderne en goed functionerende overheid 
nodig. Een overheid die in staat is van uitdagingen kansen te maken 
zonder iemand achter te laten. Een overheid die beschermt en de 
vooruitgang bevordert.
Er is geen uitdaging zo groot, of we kunnen deze aan. Er zijn zoveel 
kansen, voor iedereen, maar we moeten ze als samenleving wel 
grijpen. Het begint met vertrouwen. Het vertrouwen in onszelf, het 
vertrouwen in elkaar, het vertrouwen in een overheid die burgers 
vertrouwen schenkt en daarmee de basis legt om van burgers ook 
weer vertrouwen te krijgen. 3
GroenLinks-PvdA verkiezingsprogramma 2023-2028Alleen op basis van vertrouwen kan een zo diverse samenleving 
als de onze de toekomst vormgeven op zo’n manier dat iedere 
inwoner van Nederland zich thuis kan voelen. Vertrouwen wordt 
hersteld als we laten zien dat we samen de boel weer op de rails 
zetten. Vertrouwen groeit als we elkaar met respect benaderen en 
behandelen. Vertrouwen bloeit als we laten zien dat solidariteit geen 
loze kreet is maar concreet wordt ingevuld doordat niemand meer 
door een ondergrens zakt en iedereen weet dat we op elkaar en op 
een beschermende overheid kunnen rekenen als dat nodig is. 
Dit vertrouwen is ook nodig omdat herstel en versterking tijd 
zullen vergen en van iedereen een bijdrage en soms ook offers 
zullen vragen. Van de sterkste schouders zal worden gevraagd 
ook de zwaarste lasten te dragen. Een herverdeling waarbij werk 
aantrekkelijker en zekerder wordt gemaakt en van winsten en kapitaal 
een grotere bijdrage wordt gevraagd is onontkoombaar en is de basis 
voor een eerlijker en duurzamer economisch model. Dit vergt een 
actieve aanpak die zich niet beperkt tot de landsgrenzen, maar ook 
internationaal werkt aan herstel van vertrouwen en een veiligere en 
eerlijkere wereld. 
Dit land heeft zoveel potentie. We hebben in het verleden zoveel 
zaken tot stand gebracht die anderen voor onmogelijk hielden. We 
gingen voorop bij de openstelling van het huwelijk tussen personen 
van gelijk geslacht, de bouw van de Deltawerken en later de 
Ruimte voor de Rivier, een wereldvermaarde sociale zekerheid en 
ouderenpensioen, en recenter de snelle groei van duurzame energie. 
Dat land waar we trots op zijn en waar anderen met bewondering naar 
kijken, dat kunnen we weer worden, als we samen optrekken. 
Het is de hoogste tijd. Aan de slag.
 
Frans Timmermans
GroenLinks-PvdA verkiezingsprogramma 2023-2028A. Samen voor een hoopvolle toekomst     6
 1. Meer zeggenschap en vertrouwen       7  
 2. Een rechtvaardige duurzaamheidstransitie      10  
 3. Bestaanszekerheid voor iedereen       13  
 4. Een sterk Europa voor een veilige wereld     16
B. Onze beleidsvoorstellen voor een hoopvolle toekomst  20
 1 Een rechtvaardige duurzaamheidstransitie      20
  1.1 Ambitieus en rechtvaardig klimaatbeleid      20
  1.2 Mobiliteit is brede welvaart        24
  1.3 Een innovatieve en duurzame economie     26
  1.4 Een toekomstbestendige financiële sector    30
 2. Een zeker bestaan voor iedereen      32
  2.1 Baanzekerheid met betere beloning en bescherming    32 
  2.2 Ontspannen werken en goed werkgeverschap     34 
  2.3 Een sociaal vangnet en goed pensioen     36 
  2 .4 We helpen mensen met problematische schulden    38
 3. Herstel van vertrouwen en democratie     40
  3.1 Een overheid die er weer voor ons is     40
  3.2 Een democratie van en voor iedereen     42
  3.3 De gemeenschap aan het roer      44
  3.4 Democratie begint bij rechtvaardigheid en inclusie   45
 4. Een bloeiende landbouw en natuur      49
  4.1 Rijke natuur voor welzijn van mens en dier    49
  4.2 Een toekomst voor natuurinclusieve landbouw en voedsel  50
  4.3 Nederland waterland         52inhoudGroenLinks-PvdA verkiezingsprogramma 2023-2028 5. Onze publieke voorzieningen op orde      54
  5.1 Trots om te werken in de publieke sector    54
  5.2 Volkshuisvesting als publieke voorziening    55
  5.3 Onderwijs voor kansen en ontwikkeling     58
  5.4 Betaalbare en bereikbare zorg       64
  5.5 Veiligheid is bestaanszekerheid       71
  5.6 Een veilige digitale wereld met privacy     74
  5.7 Een rijk aanbod aan kunst en cultuur      76
  5.8 Wij investeren in alle regio’s.      79
 6. Een sterk Europa in een veilige wereld     83
  6.1 Een solidair en daadkrachtig Europa     83
  6.2 Actief buitenlandbeleid voor veiligheid, 
        internationaal recht en mensenrechten      85
  6.3 Sterkere defensie voor een vreedzaam Europa    88
  6.4 Internationale samenwerking voor 
        bestaanszekerheid en verduurzaming      89
  6.5 Grip op arbeidsmigratie       91
  6.6 Goed georganiseerd asielbeleid in Nederland     93
  6.7 Effectief en rechtvaardig Europees asielbeleid    97
 7. Hoe gaan we dit betalen?        99 
 
  7.1 Financiële uitgangspunten        99  
  7.2 Onze financiële keuzes       100
Verantwoording en woord van dank      102
BIJLAGE: onderzoeken en adviezen die ons inspireren     1036
GroenLinks-PvdA verkiezingsprogramma 2023-2028A. Samen voor een hoopvolle toekomst
We staan voor een grote opgave: bouwen aan een duurzaam Nederland waarin we allemaal de zekerheid 
hebben dat we ons bestaan vorm kunnen geven en ons kunnen ontwikkelen. Mensen willen weer grip 
hebben op hun leven en omgeving. Dat vraagt naast bestaanszekerheid om goede en voor iedereen 
toegankelijke basisvoorzieningen als onderwijs, huisvesting, zorg, cultuur en veiligheid. Hoewel er genoeg 
reden is voor zorgen over de klimaat- en biodiversiteitscrisis en de oorlog in Europa, is onze boodschap er 
één van hoop en optimisme. Want door de krachten te bundelen, kunnen we het tij keren. 
De opgaven waar we voor staan vragen om oplossingen van de lange adem. Ons programma kent daarom 
twee snelheden: we brengen zo snel mogelijk de basis weer op orde. En we bouwen tegelijkertijd aan de 
toekomst door hervormingen in gang te zetten zodat mens en natuur weer kunnen opbloeien. 
Zo realiseren we vooruitgang binnen de draagkracht van de aarde. En zo creëren we een samenleving 
die weer samenleeft. Waar het fijn is om te wonen en je gelijkwaardig wordt behandeld, ongeacht wie je 
ouders zijn en waar ze vandaan komen en wat je gender of seksuele voorkeur is. Ieder mens telt en moet 
zichzelf kunnen zijn. 
Om te bouwen aan een hoopvolle toekomst hebben we alle handen, hoofden en harten in dit land hard 
nodig. Want als we het anders willen doen, zullen we het ook anders moeten doen. Dit programma 
staat daarom in het teken van het heruitvinden en moderniseren van de overheid, het realiseren van 
daadwerkelijk groene politiek, het bieden van bestaanszekerheid, het aanpakken van ongelijkheid en het 
bijdragen aan een sterk Europa voor een veilige wereld. Dat doen we niet alleen voor onszelf, maar ook 
voor de generaties na ons. Samen kunnen we dat.7
GroenLinks-PvdA verkiezingsprogramma 2023-20281. Meer zeggenschap en vertrouwen
Ons ideaal: vooruitgang voor iedereen binnen de draagkracht van de aarde. Dat bereiken we door elkaar 
weer te gaan vertrouwen en samen de schouders eronder te zetten. Daar is in de eerste plaats een 
betrouwbare, inclusieve en behulpzame overheid met visie voor nodig. 
De maatschappelijke problemen waarmee we te maken hebben, zijn het resultaat van politieke en 
beleidsmatige keuzes. Een decennialange focus op geld, rendement en bezit heeft geleid tot de uitbuiting 
van mens en planeet. Een kleine groep welgestelden heeft daar goed van geprofiteerd, maar ten koste 
van het welzijn van de rest. Vooral bij jongeren zien we juist een optelsom van problemen. Hun leven staat 
feitelijk in de wachtstand: ze vinden geen betaalbare woning, kunnen niet rondkomen van hun werk en 
maken zich terecht de meeste zorgen over de klimaat- en biodiversiteitscrisis. Hun vooruitgang staat nu én 
in de toekomst op het spel. 
Wij keren het tij
Het goede nieuws is dat als iets het gevolg is van politieke keuzes, we met andere keuzes het tij kunnen 
keren. Dat blijkt ook uit verschillende initiatieven van experimenterende gemeenten, enthousiaste 
burgercollectieven en moedige bedrijven. Zo heeft de gemeente Eindhoven het Philips-landgoed de 
Wielewaal gekocht, waar inwoners gaan genieten van schone lucht en natuur. In Tilburg, Zaanstad en 
Amsterdam krijgen mensen in de bijstand extra geld, en Utrecht schrapte strenge bijstandsregels voor 
jongeren. In de regio Twente zorgt het Twents Fonds voor Vakmanschap ervoor dat inwoners zich kunnen 
bijscholen. De gemeente Groningen voerde met succes basisbanen in. In Maastricht gaan ze voortvarend 
aan de slag met het vergroten van sociale veiligheid onder jongeren. En het project van Stichting 
Leerorkest Nederland zorgt ervoor dat kinderen uit arme wijken een instrument leren bespelen.
Inspirerend zijn ook groepen burgers die zich verenigen en zeggenschap claimen. Denk aan al die 
energiecoöperaties die hun eigen wind- of zonne-energie opwekken. Of aan initiatieven waar men samen 
natuurinclusieve groente, fruit, zuivel en vlees produceert. Of denk aan Austerlitz Zorgt, een coöperatie 
waarin inwoners thuiszorg, dagbesteding en huishoudelijke hulp organiseren. Of aan de ontelbare informele 
zorgnetwerken en initiatieven in kwetsbare wijken waar bewoners elkaar vooruithelpen. Dat het loont om 
mens en natuur boven winstmaximalisatie te zetten, laten ook talloze bedrijven zien. Bekende voorbeelden 
hiervan zijn de Triodos Bank, Fairphone en True Price. 
Het mag duidelijk zijn: als de overheid haar burgers vertrouwt en ons steunt om onze eigen omgeving 
mede vorm te geven, is er oneindig veel mogelijk. 
Een betrouwbare overheid die vertrouwen geeft
Een hoopvol Nederland begint bij een overheid die werkt vanuit het besef dat zij er voor de burgers is 
en niet andersom. Provincies en gemeenten laten zien dat een overheid vertrouwen kan geven, door 
bijvoorbeeld verstikkende regels op te rekken, inwoners de hulp te bieden die ze nodig hebben en hun 
invloed te geven in de besluitvorming. Dat vraagt om een herstel van de balans tussen Rijk, provincies en 
gemeenten. En om vertrouwen en de middelen om deze belangrijke taken goed te kunnen uitvoeren. 
De gaswinning in Groningen, het toeslagenschandaal, het verdwijnen van publieke voorzieningen en 
de verschraalde ouderenzorg, hebben geleid tot een diep wantrouwen in de overheid. Doorgeslagen 
digitalisering, verouderde ICT-systemen, complexe regels en institutioneel racisme werken dat wantrouwen 
verder in de hand. 8
GroenLinks-PvdA verkiezingsprogramma 2023-2028Het kan niet langer zo zijn dat technocratisch beleid over de samenleving wordt afgekondigd zonder 
dat daarbij op de voorgrond wordt gekeken naar hoe burgers het ervaren. De rol van experts en hun 
specialistische kennis is en blijft van waarde, tegelijkertijd stellen we het leven van de burger voorop bij 
de totstandkoming van beleid.[2] Bij nieuwe regels en maatregelen wordt altijd gecheckt of deze aansluiten 
bij eenieders kunnen en wat het mogelijke effect ervan is op toekomstige generaties.[3] We verankeren 
ervaringskennis in de vorming, uitvoering en evaluatie van beleid. Zo slaan we een brug tussen systeem- 
en leefwereld. De tweeënhalf miljoen Nederlanders die moeite hebben met lezen, rekenen en het gebruik 
van een computer of smartphone, zien we niet langer over het hoofd. 
Een overheid die vertrouwen in haar burgers heeft, geeft zeggenschap en steun. Dat betekent dat burgers 
veel vaker direct mogen meebeslissen over beleid via referenda en burgerberaden. Of dat burgers vaker 
zelf een plek krijgen aan de bestuurstafels van publieke voorzieningen zoals de woningcorporatie. Als 
aanvulling op onze publieke voorzieningen en het sociale vangnet van de overheid, geven we ruim baan en 
ondersteuning aan sociale en duurzame burgercollectieven.[1] We garanderen dat deelname hieraan nooit 
afhankelijk is van de dikte van je portemonnee of het kennen van ‘de juiste’ mensen. En we zorgen ervoor 
dat de directe omgeving meeprofiteert van dit soort coöperatieve initiatieven. 
Niet alleen de aandeelhouders, ook werkenden moeten invloed kunnen uitoefenen op het bedrijf waar ze 
tijd en energie in steken. We willen dat ze meer invloed krijgen op belangrijke beslissingen zoals de sociale 
en ecologische koers van de organisatie waarvoor ze werken. Dat kan door hun bijvoorbeeld een plek te 
geven aan de bestuurstafels in grote bedrijven en door de positie van ondernemingsraden en vakbonden te 
verstevigen, maar ook door als overheid actief nieuwe coöperatieve bedrijven aan te moedigen. 
Vanwege de enorme maatschappelijke impact van veel grote bedrijven krijgt ook de omgeving wat ons 
betreft een adviserende stem aan deze bestuurstafels. Als belangrijke stap naar economische democratie 
pleiten we voor een maatschappelijke raad voor grote ondernemingen: niet alleen medewerkers, maar ook 
omwonenden, leveranciers, vertegenwoordigers van de natuur, gebruikers en klanten gaan meedenken 
over bedrijfsbeleid dat hen en hun omgeving raakt. 
Grip op de publieke zaak
Gezien de klimaat- en biodiversiteitscrisis en de bestaanszekerheidscrisis maken we regelgeving weer 
leidend die werkenden, natuur en het milieu beschermt. In onze groenere en socialere samenleving van de 
toekomst is er volop werkgelegenheid en welzijn. Maar we weten ook dat wat goed is voor grote bedrijven, 
niet per definitie goed is voor de samenleving als geheel. Bedrijven die normen voor geluid of stikstof 
overtreden of illegaal afval lozen, kunnen daar niet meer mee wegkomen. 
Wij gaan de brede welvaart van alle regio’s van Nederland bevorderen.[4] Lang werd er volop in de 
Randstad geïnvesteerd, terwijl elders buslijnen, bibliotheken en ziekenhuizen verdwenen. Maar ook binnen 
steden werd aandacht ongelijk verdeeld. In de tientallen wijken die als kwetsbaar zijn aangeduid, gaan 
we meer investeren. We kijken daarbij naar samenhang in kansen op werk, gezondheid, onderwijs en een 
gezonde en veilige leefomgeving. 
We zorgen voor meer publieke regie op onze zorg, volkshuisvesting, openbaar vervoer, energie 
en kinderopvang. We beteugelen de macht van de markt en de financiële sector op onze publieke 
voorzieningen. Daar waar nodig draaien we privatiseringen terug. Het publiek maken van warmtenetten is 
daar een goed voorbeeld van. Het weghalen van marktwerking in de kinderopvang en de ouderenzorg lijkt 
ons een mooie volgende stap.9
GroenLinks-PvdA verkiezingsprogramma 2023-2028Als we willen dat de overheid weer de regie pakt, dan moet ze de kennis en kunde in huis hebben om 
dat te kunnen doen. Wij investeren daarom weer in expertise bij de overheid, omdat dat tot een groter 
zelfreflectief vermogen, betere regels én een betere uitvoering leidt. Het is ironisch dat de overheid is gaan 
leunen op adviesbureaus, terwijl ze de adviezen van de eigen planbureaus en adviesraden in de wind slaat. 
Na de toeslagen- en Groningsgas-schandalen zei de Nationale Ombudsman: ‘Ik wil een overheid die mijn 
rapporten leest.’ Wij nemen deze verzuchting uiterst serieus. In de voetnoten kun je daarom lezen door 
welke adviezen we ons hebben laten inspireren.10
GroenLinks-PvdA verkiezingsprogramma 2023-20282. Een rechtvaardige duurzaamheidstransitie  
Klimaatverandering raakt ons allemaal en vraagt om een overheid die de regie neemt. Door nu in te grijpen 
voorkomen we verder menselijk leed en onherstelbare economische en ecologische schade. Dat is niet 
alleen noodzakelijk voor onszelf, maar ook voor volgende generaties en voor diegenen op de wereld die het 
zwaarst getroffen worden door de klimaat- en biodiversiteitscrisis.[5] Daarom stellen we in het denken over 
onze economie en samenleving klimaat en natuur meer centraal. 
Een eerlijke transitie
De ecologische crises en onze bestaanszekerheid zijn onlosmakelijk verbonden met elkaar. We bouwen 
aan een groenere samenleving met brede welvaart, werkgelegenheid en bestaanszekerheid. Terwijl veel 
mensen zich grote zorgen maken over het klimaat en de natuur, maken velen zich tegelijk terecht zorgen 
over de vraag wat de duurzaamheidstransitie voor hen betekent. Werk verandert, banen verdwijnen, lusten 
en lasten verschuiven, en we zullen economische en ruimtelijke keuzes moeten heroverwegen. Beide 
zorgen zijn uiterst serieus te nemen. Want als we niks doen wordt de aarde warmer en worden mensen 
armer. 
Een rechtvaardige transitie begint bij het op orde brengen van de basis. Als mensen onzeker zijn over werk, 
een huis, een veilige en gezonde leefomgeving en onderwijs (allemaal sociale grondrechten), hebben ze 
weinig controle op het eigen leven. In zulke omstandigheden is er weinig draagkracht en is elke verandering 
er één teveel. We creëren volop nieuwe banen en kansen, verlichten de lasten op werk en scheppen ruimte 
voor een duurzame en welvarende toekomst.
Bestaanszekerheid, solidariteit en rechtvaardigheid zijn de centrale waarden in de aanpak van de 
ecologische crises. In buurten, wijken en regio’s met de meeste klimaatstress en energiearmoede leveren 
we de grootste inspanningen. Het wringt dat Teslarijders subsidie krijgen, terwijl anderen het moeten 
doen met radiatorfolie of een tochtstrip. De middenklasse die wel wil verduurzamen, maar niet weet hoe, 
ontzorgen we maximaal. 
Van bedrijven en mensen die het meest bijdragen aan de vervuiling en de uitputting van schaarse 
hulpbronnen, vragen wij de grootste bijdrage aan de oplossing. Uiteraard willen we af van de miljarden 
euro’s aan fossiele subsidies. Daarom beginnen we onmiddellijk met het afbouwen ervan. Vervuiling, 
luxeconsumptie en grote vermogens belasten we zwaarder. Dit geld gebruiken we voor een grootscheeps 
offensief om mensen te helpen en te ontzorgen die niet in staat zijn hun huizen aardgasvrij te maken, 
tegen hitte en kou te beschermen of zonnepanelen te kopen. We zorgen voor brede pakketten aan 
steunmaatregelen, voor om- en bijscholing en sociale vangnetten voor mensen die nadelen van de transitie 
ervaren.  11
GroenLinks-PvdA verkiezingsprogramma 2023-2028Een groene welzijnseconomie
Economische groei is voor ons geen heilig doel, het geluk en de gezondheid van de hele samenleving zijn 
dat wel. We zorgen voor een groene welzijnseconomie waarin iedereen een stabiel bestaan kan hebben. 
Een economie dus die ten dienste staat van mensen in plaats van andersom, die klimaatneutraal is en 
rekening houdt met de grenzen van de planeet en die het dierenwelzijn vergroot. 
Daarom zetten we ‘brede welvaart’ centraal.[6] Dat wil zeggen: voortaan meten we vooral datgene wat van 
belang is voor de kwaliteit van leven hier en nu, voor toekomstige generaties en voor mensen elders in de 
wereld. Het gaat dan naast goed werk bijvoorbeeld ook om gezondheid, kwaliteit van de leefomgeving, 
gelijke kansen, gemeenschapsgevoel en zinvolle vrijetijdsbesteding. 
Groene en sociale ondernemers zijn onze bondgenoot, die helpen we vooruit. De overheid gaat 
duurzaam ondernemerschap en ecologische innovatie breed ondersteunen en stimuleren. Met innovatie-, 
omscholings- en opleidingsfondsen creëren we de banen van morgen en maken we van de transitie 
een kans. Sta-in-de-weg-regels schaffen we af en de overheid gaat veelbelovende doorbraken, zoals 
vernieuwende batterijtechnologie, meefinancieren. 
Ondernemers die de brede welvaart vergroten en die willen vergroenen kunnen op onze hulp 
rekenen. We versnellen de verduurzaming van bedrijventerreinen. We lossen de overbelasting van het 
elektriciteitsnetwerk op door netten te verzwaren en op het elektriciteitsnet voorrang te geven aan 
duurzame en sociale activiteiten die passen bij de groene welzijnseconomie. 
Een groene welzijnseconomie vraagt duidelijkheid in doelen: in 2035 realiseren we een klimaatneutrale 
elektriciteitsvoorziening en in 2040 een klimaatneutrale industrie en samenleving. Dat betekent dat we 
niet meer CO2 uitstoten dan dat de aarde kan opnemen. Tot slot sluiten we ons aan bij de ambitie van de 
Europese Unie om onze economie volledig circulair te laten draaien in 2050: schone energie en natuurlijke 
grondstoffen blijven zoveel mogelijk in kringloop. Spullen worden zo ontworpen dat de mogelijkheden voor 
reparatie en hergebruik optimaal zijn. Giftige stoffen faseren we uit. 
Groene industriepolitiek
Wij stappen over op een groene industriepolitiek, met een vooruitstrevend, groen en rechtvaardig 
industriebeleid. Zo stellen we het Nederlandse verdienvermogen zeker en bieden we duidelijkheid over de 
economische activiteiten die we nog kunnen en willen faciliteren. 
Een groene industriepolitiek betekent opbouw, ombouw en afbouw van bepaalde sectoren. We bouwen 
een Nederlandse en Europese economie op die sterk is in de maakindustrie en hoogwaardige technologie. 
We investeren daarom in vakmanschap en technologisch onderwijs. Zo verstevigen we de marktpositie van 
onze bedrijven binnen Europa en maken we deze toekomstbestendig. Dat verkleint ook de afhankelijkheid 
van andere landen voor de productie van onmisbare producten, zoals zonnepanelen, medicijnen en chips.
We accepteren het niet langer dat omwonenden ziek worden van vervuilende fabrieken en dat mensen 
en grondstoffen in het mondiale Zuiden worden uitgeput. Nederland is geen paradijs voor energie 
slurpende raffinaderijen, kunstmestfabrieken en datacentra. Daarom sturen we actief op eerlijke lonen en 
goed werkgeverschap, duurzame productieprocessen en minimale belasting voor de leefomgeving en 
omwonenden. 12
GroenLinks-PvdA verkiezingsprogramma 2023-2028Neem bijvoorbeeld de bio-industrie. Die stoot veel broeikasgassen uit, behandelt dieren op een 
afschuwelijke wijze en draait voor het grootste deel op arbeidsmigranten die onder erbarmelijke 
omstandigheden werken. Dat terwijl de productie bedoeld is voor export. We ondersteunen boeren om in 
plaats van schaalvergroting te kiezen voor een duurzaam en natuurinclusief model, waarmee hun grond 
ook vruchtbaar blijft voor de generaties na hen. De mens als heerser over de natuur en dieren maakt 
plaats voor het besef dat wij als mens afhankelijk zijn van een functionerend ecosysteem met een rijke 
biodiversiteit.
We rekenen op de financiële sector: bij het bankwezen, de verzekeraars, pensioenfondsen en 
vermogensbeheerders jagen we fossielvrij beleggen aan. Voor de intensieve industrie komt er een 
klimaatplicht: harde wettelijke eisen over afbouw van de CO2-uitstoot. Maar welzijn houdt niet op bij de 
landsgrenzen. Om te voorkomen dat vervuilende bedrijven hun activiteiten naar het buitenland verplaatsen, 
vergroenen we zoveel mogelijk in Europees verband. Met gerichte innovaties en investeringen in nieuwe 
technologieën en werkwijzen kunnen we van Nederland een groen gidsland maken. 13
GroenLinks-PvdA verkiezingsprogramma 2023-20283. Bestaanszekerheid voor iedereen
Een vrij, zeker en waardig bestaan voor iedereen begint bij zekerheid van werk, inkomen en de toegang 
tot publieke voorzieningen, maar houdt daar zeker niet mee op. Het betekent ook dat je in vrijheid en naar 
eigen inzicht je talenten kunt ontwikkelen en daar de nodige ondersteuning voor krijgt. En dat je je gezien, 
gehoord en gerespecteerd voelt. Dit vraagt om solidariteit en gemeenschapszin. De overheid en politiek 
moeten daarin het goede voorbeeld geven. 
 
Publieke voorzieningen als basis van de samenleving
Iedereen doet ertoe. We maken ons hard voor de groeiende groep mensen die hun hoofd niet of nauwelijks 
boven water kan houden. De toenemende armoede en ongelijkheid maakt ongelukkig en ziek, zet mensen 
tegen elkaar op en ondermijnt de toekomst van veel kinderen en jongeren. De verzorgingsstaat die door 
zijn morele ondergrens is gezakt, aanvaarden wij niet langer. Daarom verruimen en verlengen we het 
bestaanszekerheidsbeleid[7] en krijgt iedereen voldoende inkomen om een waardig bestaan te kunnen 
leiden.[8] 
In een modern land is er gelijk loon ongeacht je gender, is er diversiteit in de top van organisaties en 
moet iedereen zich veilig kunnen voelen. Discriminatie op welke grond dan ook, (institutioneel) racisme, 
(seksueel) grensoverschrijdend gedrag of andere vormen van sociale uitsluiting zijn onacceptabel en 
moeten stevig worden aangepakt. We accepteren dit niet op de werkvloer, niet in de openbare ruimte en 
niet achter de voordeur. Het is aan de overheid om actief te handelen bij vermoedens van discriminatie en 
om op te treden en slachtoffers onvoorwaardelijke steun te bieden. 
Nog te vaak worden publieke voorzieningen weggezet als ‘collectieve lasten’ die slecht zouden zijn voor de 
economie. Wij zien publieke voorzieningen als investeringen in de samenleving. Want de sociale zekerheid, 
de zorg, kunst en cultuur, sport, het onderwijs en de volkshuisvesting zijn stuk voor stuk sectoren die 
aan de basis staan van een vitaal, veerkrachtig, vindingrijk en hoopvol Nederland. Deze sectoren zijn 
een cruciaal onderdeel van onze economie en samenleving, en moeten voor iedereen beschikbaar en 
toegankelijk zijn, nu en in de toekomst. 
Een goede start
Ieder kind verdient een goede start. We werken toe naar kinderopvang als gratis basisvoorziening, 
gaan de strijd aan met de vroege selectie en onderadvisering in het onderwijs en maken de bijles- en 
coachingsindustrie op termijn overbodig. Zo voorkomen we dat achterstanden vroeg worden opgelopen. 
Concurrentie en competitie zijn niet langer zaken waar we jongeren mee opzadelen. We maken van leraar 
weer een hooggewaardeerd beroep en zetten vol in op kwaliteitsvol publiek onderwijs. 
Goed onderwijs en een groene toekomst komen ook hier samen. Kinderen zitten nog veelal in 
schoolgebouwen uit de jaren zestig van de vorige eeuw. Het grootschalig opknappen, vernieuwen, 
verduurzamen en veiliger maken van de scholen en de schoolomgeving is voor ons een essentieel 
onderdeel van een goed leerklimaat. 
Mbo-studenten worden nog steeds niet overal gelijkwaardig behandeld ten opzichte van studenten aan 
de hogeschool of universiteit. Dat is onrechtvaardig en trekken we recht. Daarnaast is het onwenselijk dat 
er tussen theoretische en praktische beroepen zo’n groot verschil in beloning zit. Iedereen draagt op zijn 
eigen manier bij aan de arbeidsmarkt en verdient daarvoor waardering en respect. 14
GroenLinks-PvdA verkiezingsprogramma 2023-2028De kwaliteit van werk 
We grijpen de duurzaamheidstransitie aan voor het fundamenteel anders organiseren van de arbeidsmarkt. 
Arbeid zien we als motor van emancipatie; arbeid biedt grip op het leven, brengt trots en brood op de 
plank. Voorop moet staan dat iedereen die kan werken de garantie krijgt op een baan. Ook daarom 
bouwen we aan een economie met maximale groene en goede werkgelegenheid. Voor degenen die geen 
baan kunnen vinden, bieden we zinvolle basisbanen aan waarvan je kunt rondkomen. We herwaarderen 
sociale ontwikkelbedrijven. 
Kwaliteitsvol werk behelst meer dan een goede beloning, een zeker contract en veilige 
arbeidsomstandigheden. De kwaliteit van werk gaat juist ook om de inhoud van het werk en de mate 
van ervaren autonomie en zeggenschap. Tijdelijke oproepkrachten, flexwerkers en zzp’ers verdienen 
bescherming en mogelijkheden om zich te verenigen. Mensen die lekker in hun vel zitten en zich 
gewaardeerd voelen, kunnen veranderingen aan. 
Nederland is een verzorgingsstaat voor renteniers die niet werken, maar geld voor zich laten werken. We 
willen dat inkomen uit vermogen niet langer gunstiger wordt belast dan inkomen uit werk. Samen met 
de Europese Unie en de rest van de wereld maken we een einde aan de mogelijkheid voor bedrijven en 
vermogende particulieren om belasting te ontwijken met slimme trucs en brievenbussen op de Zuidas. 
Nederland als belastingparadijs wordt verleden tijd. Wij investeren in een eerlijke economie met groene 
innovaties en nieuwe banen.
Wonen voor perspectief en duurzaamheid
Iedereen heeft recht op een goede en duurzame woning. Wij gaan woningen weer zien als een 
basisvoorziening in plaats van een verdienmodel voor pandjesbazen en overzeese investeerders. De 
overheid neemt de regie en zorgt voor grote aantallen betaalbare woningen: door woningen voor lage en 
middeninkomens te laten bouwen, huren verder te maximeren, te voorzien in meer sociale huurwoningen 
en grond terug in handen te krijgen. Speciale aandacht komt er voor de huisvesting van jongeren, ouderen 
en mensen met noodzakelijke beroepen zoals verzorgenden en leraren. Dakloosheid zien we ook als een 
woon- in plaats van enkel een zorgvraagstuk.
Dat wonen en duurzaamheid niet los van elkaar kunnen worden gezien, toont de stikstofcrisis – of beter 
natuurcrisis - scherp aan. De bouw van nieuwe woningen stagneert op veel plaatsen. Als antwoord daarop 
zetten we in op splitsing van grote woningen en het verbouwen van panden die leegstaan. Ook stimuleren 
we in dichtbevolkte gebieden bouwlagen op bestaande woningen. Daar waar er inwoners bijkomen, 
moeten er ook publieke voorzieningen bijkomen. 
Gezondheid is meer dan niet ziek zijn
Voor grip op je leven is gezondheid van het allergrootste belang. En dat is zoveel meer dan niet ziek zijn. 
Van het totale zorgbudget wordt nu een minimum besteed aan gezondheidsbevordering, preventie, sport 
en bewegen. Inzetten op publieke gezondheid is nodig, waarbij dus ook wonen, werk, inkomen, onderwijs, 
schone lucht, schoon water, rijke natuur en een veilige omgeving gezien worden als onderdeel van wat 
gezond is. Daarom gaan we gezondheidsdoelen wettelijk verankeren. 
Iedere Nederlander, jong en oud, krijgt met de vergrijzing te maken. Met minder mensen moeten we voor 
meer mensen gaan zorgen. Dat vraagt om een brede blik op passende zorg, wonen, (samen)werken en de 
arbeidsmarkt. We stimuleren en bevorderen de samenwerking tussen zorgorganisaties, informele zorg en 
mantelzorgers. In gelijkwaardigheid zorgen we samen voor hulpbehoevende ouderen van nu en morgen. 15
GroenLinks-PvdA verkiezingsprogramma 2023-2028Of het nu de ggz, jeugdzorg, gehandicaptenzorg, ouderenzorg of de bredere zorg betreft, de marktwerking 
en verantwoordingsdrift zijn doorgeslagen. Om alle problemen op te lossen gaan we er simpelweg niet 
meer komen met rommelen in de marge. Te veel mensen krijgen nu niet de zorg waar ze wel recht op 
hebben. En lichte zorg, die snel winst oplevert, verdringt steeds vaker zwaardere zorg. 
We beteugelen de concurrentie in de zorg en dwingen samenwerking af. Zorg wordt weer een breed 
toegankelijke basisvoorziening. Zo zorgen we ervoor dat zorg weer betaalbaar en bereikbaar wordt voor 
iedereen. Personeelstekorten gaan we te lijf door een andere organisatie van de sector, vaste contracten 
met aansluitende diensten, een goed salaris, opleidingsmogelijkheden en zeggenschap over het werk. 
Het belang van culturele verrijking
Cultuureducatie en culturele participatie zijn cruciale bouwstenen voor een samenleving die diversiteit 
omarmt en sociale cohesie bevordert. Kunst is als een spiegel die toont wat mooi is of verbeeldt hoe het 
anders had kunnen zijn. Juist in een samenleving waar onderling vertrouwen en respect broos zijn, is kunst 
en cultuur belangrijk. Naast overdracht van cultureel erfgoed nodigen kunst en cultuur uit tot debat en het 
laat licht schijnen op nieuwe perspectieven. Het is de zuurstof van een inclusieve samenleving. Daarom 
willen wij dat kunst en cultuur toegankelijk zijn voor iedereen, ongeacht afkomst of inkomen.16
GroenLinks-PvdA verkiezingsprogramma 2023-20284. Een sterk Europa voor een veilige wereld
Het is oorlog in Europa. De Russische aanval is niet alleen gericht tegen Oekraïne, maar wil de 
internationale rechtsorde ontwrichten en het vredesproject van de Europese Unie ondermijnen. De 
Oekraïners vechten dus ook voor ons en verdienen onze aanhoudende steun. We kunnen niet anders dan 
de ideeën die ten grondslag liggen aan de Europese Unie - vreedzame samenwerking op basis van overleg 
en regels - vurig verdedigen.
De macht verschuift. Er is emancipatie en vooruitgang in het mondiale Zuiden, maar er is ook toenemend 
autoritarisme, conflict en ongelijkheid. Wat elders gebeurt, heeft direct gevolgen voor ons land. Denk aan 
de hoge energiekosten, de klimaatverandering of de impact van terrorisme en technologie. 
We moeten onze veiligheid en daarmee onze bestaanszekerheid sterker verdedigen. Dat doen we door te 
investeren in actieve diplomatie, defensie en internationale samenwerking. En we blijven werken aan de 
bevordering van de internationale rechtsorde, de universele rechten van de mens, duurzame ontwikkeling 
en internationale solidariteit. 
Europese samenwerking en autonomie
We pleiten voor een sterke EU die haar waarden naleeft, haar democratie verbetert, de rechtsstaat 
en mensenrechten beschermt, hoge sociale standaarden zet en ecologische grenzen respecteert. Zo 
versterken we de cruciale Europese strategische autonomie, krijgen we grip op belastingontwijking en 
verbeteren we de kwaliteit van leven van alle Europeanen. 
De doorgeschoten afhankelijkheid van Russisch gas heeft Europa een les geleerd: voor veel grondstoffen 
en andere onmisbare goederen, zoals zonnepanelen, is de EU te afhankelijk van autoritaire landen, zoals 
China. We moeten voorkomen dat China onze economie en onze energietransitie in gijzeling kan nemen. 
De EU moet daarom zuiniger omgaan met energie en grondstoffen en fors investeren in hernieuwbare 
energie. Ook moet ze haar toeleveringsketens diversifiëren, meer groene energietechnologie produceren 
binnen haar grenzen en energie besparen. 
Alleen als sterke, solidaire en groene samenleving kunnen we de wereld aan. We willen een steviger 
toezicht op de rechtsstaat en democratie in de EU-lidstaten en minder veto’s. Een sterk Europa vergt 
Europese solidariteit. Een sterk Europa vergt ook lidstaten die ruimte krijgen om te bouwen aan een 
stevige publieke en collectieve sector, waarbij ze niet meer gedwongen kunnen worden om de zorg of 
het openbaar vervoer over te laten aan de principes van de vrije markt. Door solidariteit voorop te stellen 
zorgen we ervoor dat niemand achterblijft in de ecologische transitie.
Strategische autonomie van Europa vereist ook technologische macht. De sterke afhankelijkheid van 
buitenlandse platforms, software en hardware stelt Europa bloot aan Chinese spionage, economische 
dwang en Amerikaans surveillancekapitalisme. Wij willen dat de EU haar schaalgrootte benut om 
technologie te ondersteunen, te ontwikkelen en aan regels te verbinden die recht doen aan Europese 
waarden. We zetten daarom in op betrouwbare opensourcesoftware én -hardware en een cloud waarin 
onze data veilig zijn. Wat betreft kunstmatige intelligentie zijn onze mensenrechten leidend. 17
GroenLinks-PvdA verkiezingsprogramma 2023-2028De schaarste van defensiematerieel en de grote afhankelijkheid van de VS maken Nederland en Europa 
kwetsbaar. Het opbouwen van een sterke Europese pijler binnen het NAVO-bondgenootschap is daarom 
noodzakelijk. Daar hoort bij dat we extra defensie-investeringen doen en voldoen aan de NAVO-norm 
van 2%. Om dit goed vorm te geven moet er op Europees niveau worden samengewerkt bij het vervullen 
van NAVO-capaciteiten, de inkoop van materieel en de intensivering van de Europese defensie-industrie. 
Hierbij is het zaak om de overwinsten van de defensie-industrie aan banden te leggen door hier heffingen 
op in te voeren, zodat gemeenschapsgeld terugvloeit naar de staatskas. Tegelijkertijd zetten we ons in voor 
een kernwapenvrije wereld, dragen we ons  steentje bij aan het bevorderen van de internationale rechtsorde 
en is er ruimte voor deelname aan vredesmissies. Want hoewel we onszelf en onze waarden beter moeten 
verdedigen, is en blijft vrede het achterliggende doel.
Gelijkwaardige partnerschappen en internationale solidariteit
Wie het verleden onder ogen ziet, kan werken aan een gedeelde toekomst. Te vaak keert Europa 
het mondiale Zuiden de rug toe. Het Zuiden stond bijvoorbeeld achter in de rij bij de verdeling van 
coronavaccins. Het Zuiden loopt inkomsten mis doordat Nederland nog altijd een doorsluisland is voor 
belastingontwijkende multinationals. En we zien hoe ons koloniale en slavernijverleden doorwerkt in het 
heden en de relatie tussen Europa en het mondiale Zuiden nog steeds belast. Nog altijd maken Europese 
bedrijven zich schuldig aan arbeidsuitbuiting in deze landen.
In de wereldwijde aanpak van de klimaat- en biodiversiteitscrisis, staan samenwerking en solidariteit 
voorop. Het mondiale Zuiden kan op steun rekenen bij de aanpassing aan klimaatverandering en de uitrol 
van hernieuwbare energie. Dat vergt eerlijke en groene handelsverdragen. Landen in het Zuiden verdienen 
de kans om zelf grondstoffen te bewerken en te verwerken tot producten, zodat ze hier zelf meer aan 
kunnen verdienen. Door een eigen groene industrie op te bouwen kunnen zij meer inkomsten verwerven en 
betere banen scheppen. 
Bij gelijkwaardigere partnerschappen hoort ook een gemoderniseerde ontwikkelingssamenwerking. We 
brengen de Nederlandse uitgaven aan internationale samenwerking weer op het peil van de internationale 
afspraak van 0,7% van het bruto nationaal inkomen. We gaan sterker af op de behoeften van landen zelf, 
waarbij we de meest kwetsbaren niet uit het oog verliezen. Gezien het feit dat veel landen in het mondiale 
Zuiden meer uitgeven aan het aflossen van hun schulden dan aan gezondheidszorg en onderwijs, willen we 
dat Nederland het voortouw neemt bij de kwijtschelding van schulden. Voor stabiliteit hier is het namelijk 
van belang dat ook elders in de wereld de basis op orde is.
Een rechtvaardig, menselijk en realistisch vluchtelingenbeleid
Dankzij onze bereidheid om in de volle breedte bij te dragen aan conflictpreventie, eerlijke handel, 
noodhulp, schuldkwijtschelding, ontwikkelingssamenwerking en klimaatbeleid neemt het aantal 
mensen op de vlucht af. Al zullen er altijd mensen zijn die vluchten voor oorlog, repressie, intolerantie 
of onleefbaarheid. Voor veel Nederlanders is verantwoordelijkheid voor vluchtelingen vanzelfsprekend. 
Dat neemt niet weg dat er zorgen zijn over druk op schaarse publieke voorzieningen, zoals woningen, 
onderwijs en huisartsenzorg. We zien dat het asielstelsel beter georganiseerd kan worden en dat dit nu 
lang niet altijd eerlijk uitpakt. Een rechtvaardig, menselijk en realistisch vluchtelingenbeleid is hard nodig. 
Sommige mensen komen hier als vluchteling. Anderen komen voor werk, studie of de liefde. 18
GroenLinks-PvdA verkiezingsprogramma 2023-2028Het politieke debat richt zich vaak op de eerste groep, terwijl het aantal arbeidsmigranten veel groter is. We 
willen een coherent migratiebeleid voeren. We erkennen dat het goed organiseren van migratie in brede zin 
een grote inspanning van de samenleving vraagt. Maar de overheid beschikt wel degelijk over instrumenten 
om grip op migratie te organiseren. Met name als het gaat om arbeidsmigratie kan de overheid snel 
resultaten boeken, zo zegt ook de Adviesraad Migratie. 
We kunnen de opvang van vluchtelingen aan, als we het systeem eerlijker maken en de problemen 
oplossen die draagvlak ondermijnen. Wij staan voor de verantwoordelijkheid van onze samenleving om 
vluchtelingen op te nemen en goed op te vangen. Niet alleen omdat het een juridische afspraak is, maar 
vooral omdat het een kwestie is van medemenselijkheid die in Nederland breed aanwezig is. Wie onze 
bescherming nodig heeft tegen oorlog en vervolging, kan bij ons een thuis vinden.  
Het huidige systeem heeft ook ongewenste gevolgen. Vluchtelingen hebben nauwelijks kans op officiële 
hervestiging naar Nederland of andere landen van Europa. Daardoor zijn de irreguliere routes naar Europa 
voor veruit de meeste vluchtelingen de enige optie om asiel aan te kunnen vragen: deze zijn gevaarlijk en 
vooral winstgevend voor mensensmokkelaars. Bovendien brengen deze irreguliere, gevaarlijke routes ook 
mensen naar Europa die geen kans maken op een asielstatus.
Een flink deel van de uitgeprocedeerde asielzoekers keert niet terug. Tegelijkertijd maken veel vluchtelingen 
die elders in de meest acute nood verkeren geen kans. Ook zien we sommige asielzoekers binnenkomen 
die ernstige overlast veroorzaken. Dat moet worden aangepakt. Het zo slecht mogelijk behandelen van 
asielzoekers en uitzichtloze procedures opstellen is echter geen effectieve en geen acceptabele oplossing. 
Dit leidt tot mensonterende wantoestanden aan de grenzen van Europa én in Nederland. 
Om asiel en migratie in goede banen te leiden, volgen we in Europa en Nederland een aantal duidelijke 
principes. We verminderen irreguliere migratie ten gunste van reguliere, veilige routes en het individueel 
recht op asiel blijft onverkort gelden. Meer door de VN geselecteerde vluchtelingen worden door de EU-
lidstaten actief uitgenodigd op basis van de ernst van hun situatie. Denk bijvoorbeeld aan LHBTQIA+-
personen, politieke vluchtelingen of oorlogsslachtoffers. Aan de buitengrenzen van Europa krijgen 
mensen uit veilige herkomstlanden zo vroeg mogelijk duidelijkheid, met een korte en eerlijke procedure, 
en een menswaardig verblijf totdat hun mogelijke terugkeer kan worden uitgevoerd. Pushbacks  aan de 
buitengrenzen van Europa worden niet geaccepteerd. Detentie van kinderen kan nooit aan de orde zijn. 
We bevorderen de terugkeer van uitgeprocedeerde asielzoekers. In Europees verband komen er afspraken 
over een evenredige verdeling van vluchtelingen. We sturen niemand terug naar een land waar het voor hen 
niet veilig is. 
Wij brengen de asielketen in Nederland op orde door te kiezen voor kleinschaligere voorzieningen, eerlijk 
verspreid over het land en passend bij de draagkracht van de gemeenschap. De opvang vormt een plek 
waar vluchtelingen en buurtbewoners elkaar ontmoeten door samen te leven, te leren en te werken. 
In plaats van gedwongen nietsdoen, kunnen vluchtelingen zo een begin maken met integratie in onze 
samenleving. Asielzoekers met perspectief op inwilliging van hun aanvraag krijgen sneller het recht om 
onderwijs te volgen en te werken. We maken een eind aan de lange beslistermijnen voor een asielverzoek 
en we trekken de haperende terugkeer van afgewezen asielzoekers vlot. Het uit elkaar scheuren van 
gezinnen gaan we simpelweg niet doen.19
GroenLinks-PvdA verkiezingsprogramma 2023-2028Arbeidsmigratie in goede banen
De meest voorkomende reden om in Nederland te komen wonen, is arbeid. Hele sectoren draaien 
op de komst van arbeidsmigranten. Gek genoeg zijn dat vooral veel exportsectoren: de vleessector, 
glastuinbouw, distributie- en transportsector. Door malafide uitzendbureaus, werkgevers, 
inleners, koppelbazen en verhuurders is een groot deel van de arbeidsmigratie de legalisering van 
bestaansonzekerheid geworden.[10] Veel werkgevers betalen arbeidsmigranten slecht, bieden onzekere 
arbeidsvoorwaarden, zorgen voor erbarmelijke huisvesting en dragen zo bij aan een onleefbare situatie 
voor arbeidsmigranten én buurtbewoners. Door arbeidsmigranten meer zekerheid en bescherming te 
geven, gaan we concurrentie op arbeidsvoorwaarden tegen. Ook garanderen we dat vakbonden toegang 
krijgen tot de werkvloer om arbeidsmigranten op hun rechten te kunnen wijzen.
We zien geen plek meer voor ondernemingen die alleen maar winstgevend kunnen zijn door buitenlandse 
werknemers uit te buiten. We willen arbeidsmigratie in betere banen leiden voor de totstandkoming van de 
groene welzijnseconomie, een sterke maakindustrie en hoogwaardige technologische industrie, en om de 
nijpende tekorten in de publieke sector het hoofd te bieden. Door het minimumloon te laten stijgen en te 
stoppen met het subsidiëren van vervuilende bedrijven, stimuleren we bedrijven om te verduurzamen, te 
innoveren en om normale arbeidsomstandigheden te bieden. 
We accepteren niet langer dat werkgevers de kosten en risico’s van ongereguleerde arbeidsmigratie 
bij de samenleving neerleggen. Denk bijvoorbeeld aan de leefbaarheid van wijken die onder druk staat 
omdat werkgevers daar hun arbeidsmigranten onder erbarmelijke omstandigheden huisvesten. Omdat 
werkgevers de vruchten plukken van de komst van arbeidsmigranten – van expats tot aan seizoenarbeiders 
- verwachten we dat ze ook gaan bijdragen aan een goed geleide ontvangst. 
Op lokaal niveau zien we hier al goede voorbeelden van: denk aan werkgevers die investeren in taallessen 
onder werktijd of investeren in de bouw van sociale huurwoningen. We voeren meer verplichtingen in, 
van goede huisvesting tot fatsoenlijke arbeidsvoorwaarden. En om naleving te garanderen, gaan we 
substantiéel meer investeren in handhavingscapaciteit. Grote bedrijven die toekomstbestendig zijn, helpen 
we met de uitbouw van een duurzaam sociaal- en omgevingsplan.  
Samen kunnen we dat.20
GroenLinks-PvdA verkiezingsprogramma 2023-2028B. Onze beleidsvoorstellen  
voor een hoopvolle toekomst
1 Een rechtvaardige duurzaamheidstransitie
1.1 Ambitieus en rechtvaardig klimaatbeleid
• Duidelijkere doelen voor een leefbare planeet. Ons belangrijkste klimaatdoel is om de aarde leefbaar 
te houden voor toekomstige generaties en de schadelijke effecten van klimaatverandering zoveel 
mogelijk te beperken. Om dit te bereiken houden we ons aan de afspraken zoals vastgelegd in het 
Parijs Akkoord en beperken we de opwarming van de aarde tot maximaal opwarming van de aarde te 
beperken tot anderhalve graad. Daarom voeren we een ambitieus klimaatbeleid met concrete doelen die 
we vastleggen in de Klimaatwet. In 2030 hebben we als land onze CO2-uitstoot met 65% verminderd 
(ten opzichte van 1990) en in 2040 zijn we volledig klimaatneutraal. Bovendien zorgen we ervoor dat 
in 2035 onze elektriciteitsvoorziening CO2-neutraal is, en in 2040 ons gehele energiesysteem. Ook de 
industrie stoot in 2040 netto geen CO2 meer uit. Het Rijk helpt de zeven Nederlandse steden om de 
afspraken over klimaatneutraliteit van het Europese programma ‘Cities Mission’ te realiseren. Daarnaast 
komen er heldere doelen voor het terugdringen van het grondstoffengebruik en het circulair maken van 
onze economie. Deze worden wettelijk verankerd in een nieuwe Grondstoffenwet. Om de samenhang 
tussen het klimaat- en grondstoffenbeleid te waarborgen, worden beide dossiers ondergebracht bij één 
coördinerend minister. 
• Goede informatievoorziening over de klimaatcrisis. Betrouwbare, wetenschappelijk onderbouwde en 
toegankelijke informatie over de klimaat- en biodiversiteitscrisis  
vergroot het draagvlak voor maatregelen. Bij de coronapandemie hebben we gezien hoe belangrijk 
goede informatievoorziening is. Er komt een doorlopende landelijke informatiecampagne over wat 
klimaatverandering is en wat de gevolgen voor Nederland  
zijn, welke maatregelen de overheid neemt en wat mensen zelf kunnen doen. De minister van klimaat 
geeft regelmatig persconferenties over de voortgang van het behalen van klimaatdoelen.
• Een isolatie-offensief voor alle huizen. Er komt een grootschalig isolatie-offensief om 
woningen te verduurzamen en de energierekening te verlagen. We geven voorrang aan mensen 
met lage en middeninkomens bij het verstrekken van duurzame isolatiesubsidies en andere 
verduurzamingsmaatregelen. Daar gaan we fors in investeren. Woningcorporaties geven we een 
duidelijke taak en voldoende financiering om zo snel mogelijk alle corporatiewoningen te verduurzamen. 
Daarbij hebben we ook aandacht voor het voorkomen van vocht- en schimmel, het vervangen van 
loden leidingen en bescherming tegen hitte. Ook huurders in de private sector krijgen recht op een 
goed geïsoleerd huis. We zorgen ervoor dat alle verhuurders in de vrije sector hun woningen in 2030 
zover hebben verbeterd dat ze label B hebben. We geven huurders nu al recht op huurverlaging als het 
label slechter is dan label B. Enkel glas en het ontbreken van bijvoorbeeld gevel- of dakisolatie worden 
erkend als een formeel onderhoudsgebrek dat kan worden gemeld bij de huurcommissie. Zo leggen 
we de rekening van slechte isolatie neer bij de verhuurder. Mensen met een koopwoning die niet weten 
hoe te verduurzamen, krijgen recht op een deskundig advies over mogelijkheden voor verduurzaming 
en terugverdientijd. Huiseigenaren met onvoldoende spaargeld kunnen een beroep doen op renteloze 
leningen. Vanwege de grote personeelstekorten in de sector moedigen we mensen actief aan om 
hun huis zelf te verduurzamen, bijvoorbeeld met een korting op de aanschaf van isolatiematerialen. 
Duurzame isolatiematerialen zoals vlas, gerecycled katoen, houtvezel, hennep, biologische schapenwol, 
papiervlokken, kurk, leem en stro worden aantrekkelijker gemaakt vergeleken met niet-duurzame, meer 
gangbare isolatiematerialen.21
GroenLinks-PvdA verkiezingsprogramma 2023-2028• Zonnepanelen voor iedereen. Wij willen dat iedereen van de voordelen van zonnepanelen kan 
genieten. We maken extra middelen vrij om te investeren in zonnepanelen op daken van huurwoningen 
en koopwoningen van mensen met een laag inkomen. Op die manier worden zonnepanelen voor 
iedereen betaalbaar. Dat leidt ook direct tot een verlaging van de energierekening. Woningcorporaties 
doen dat voor hun woningen binnen afzienbare tijd en bij koopwoningen gaan de gemeenten 
mensen actief benaderen om dit te doen. Zodra mensen met lage of middeninkomens ook kunnen 
meeprofiteren van zonnepanelen, zullen we de salderingsregeling afbouwen. We zorgen er daarbij voor 
dat mensen met zonnepanelen hun investeringen binnen een redelijke termijn terugverdienen, zodat 
zelf investeren in zonnepanelen altijd aantrekkelijk blijft. Zonnepanelen komen op de lijst met verplichte 
energiebesparende maatregelen voor eigenaren van grote gebouwen. De overheid geeft het goede 
voorbeeld en legt zonnepanelen op daken van publieke en semi-publieke organisaties die daarvoor 
geschikt zijn, waaronder scholen, sportverenigingen en buurthuizen. 
• Stimulering energiecoöperaties. Het streefdoel uit het Klimaatakkoord van minimaal 50% lokaal 
eigendom van hernieuwbare elektriciteit op land wordt een verplichting. We streven er vervolgens 
naar om dit zoveel als mogelijk uit te breiden. Obstakels voor de oprichting van energiecoöperaties 
nemen we weg. Dit doen we onder andere door: subsidies voor energiecoöperaties te verbreden van 
de opwek van elektriciteit naar andere energie-gerelateerde activiteiten, energiecoöperaties fiscaal 
gunstig te behandelen en ze een plek te geven in relevante wetgeving en beleidsplannen en door 
energiecoöperaties aandacht te geven bij aanbestedingen en tenders vanuit de overheid. Ook gaan 
gemeenten proactiever helpen bij de oprichting en opschaling van energiecoöperaties, bijvoorbeeld 
met opstartsubsidies bij projecten waar ook inwoners die niet willen of kunnen deelnemen in de 
energiecoöperatie van profiteren. Bij nieuwe projecten voor windmolens en zonnepanelen krijgen 
omwonenden en lokale voorzieningen de mogelijkheid om mee te profiteren van de opbrengsten. 
Private ontwikkelaars worden verplicht om omwonenden de kans te geven mee te investeren. Wanneer 
de kosten te hoog zijn voor deelname wordt een fonds opgericht die renteloze leningen aanbiedt. 
• Duurzamer bouwen. We gaan het bouwen met een zo klein mogelijke ecologische voetafdruk 
stimuleren en we moedigen circulair, biobased, energiepositief, natuurinclusief bouwen aan. Gebouwen 
worden zoveel mogelijk circulair gesloopt, materialen uit de gebouwen worden gebruikt voor andere 
doelen. De milieuprestatie-eis voor nieuwbouw en grootschalige verbouwingen scherpen we aan. 
Daarnaast stellen we een maximum aan de hoeveelheid CO2-uitstoot van bouwmaterialen die worden 
gebruikt voor nieuwbouw, en we scherpen de eisen daarvoor periodiek aan. Bij stedenbouw houden we 
vast aan de ladder voor duurzame verstedelijking. In het bouwbesluit wordt opgenomen dat nieuwbouw 
altijd wordt voorzien van zonnepanelen en/of groene daken. Bij grote woon- en bouwprojecten komt 
een afdwingbare watertoets die beoordeelt of er klimaat- en wateradaptief wordt gebouwd. We richten 
een Nationaal Isolatie-inkoopbedrijf op waarmee we gemeenten ondersteunen bij de inkoop van 
werkvoorraad bij bouwbedrijven voor de komende tien jaar. 
• Vaart met aardgasvrij maken. We werken toe naar compleet aardgasvrije wijken, zodat huizen worden 
verwarmd door elektriciteit, aardwarmte en warmte uit water als alternatieve verwarmingsbronnen. 
Aanvullend kan restwarmte uit de industrie worden gebruikt om huizen te verwarmen. Om dit te 
stimuleren komt er voor energie-intensieve bedrijven een heffing op de lozing van restwarmte. Het 
gebruik van industriële restwarmte mag echter nooit de verduurzaming van de industrie in de weg 
staan. Waar nodig regelen we financiële compensatie voor mensen die met hun wijk overstappen op 
alternatieven voor gas. Gemeenten werken samen met bewoners aan plannen om buurten aardgasvrij 
te maken. Gemeenten krijgen regie en meer bevoegdheden. 22
GroenLinks-PvdA verkiezingsprogramma 2023-2028• Warmtetransitie in publieke handen. De Wet Collectieve Warmte (WCW) wordt zo snel mogelijk 
afgerond. Dit is nodig om te voorkomen dat de warmtetransitie tot stilstand komt omdat gemeenten 
en warmtebedrijven wachten op besluitvorming vanuit de Rijksoverheid. We zorgen voor een 
gelijk (financieel) speelveld voor collectieve warmteoplossingen, en bevorderen eigenaarschap en 
medeverantwoordelijkheid in de buurt. Het initiatief- en instemmingsrecht wordt vereenvoudigd. We 
zorgen dat de voorwaarden van het Warmtefonds beter aansluiten bij de specifieke behoeftes van 
Verenigingen van Eigenaars (VvE’s). De huidige gemeentelijke transitievisies ‘warmte’ houden nauwelijks 
rekening met VvE’s, terwijl daar juist behoefte is aan renovatie. Door slechte energielabels, ingewikkelde 
regels of verouderde splitsingsaktes hebben veel VvE’s weinig mogelijkheden voor woningverbetering 
en hebben ze hoge energierekeningen.
• Meer inzet energiebesparing. De energiebesparingsplicht, die bedrijven en instellingen wettelijk 
verplicht om alle energiebesparende maatregelen met een terugverdientijd van vijf jaar of minder uit 
te voeren, wordt aangescherpt tot een terugverdientijd van elf jaar. In aanvulling op de generieke 
energiebesparingsplicht komen er bindende besparingsdoelen per sector. Naast handhaving zal worden 
ingezet op het ondersteunen en aanjagen van het midden- en kleinbedrijf om de gevraagde besparing 
te realiseren. 
• Naar een klimaatneutrale elektriciteitsvoorziening. Elektriciteit wordt het motorblok van ons 
toekomstig energiesysteem. Dit wekken we op met zonnepanelen en windmolens, met name op 
zee. De materialen om deze transitie te verwezenlijken worden op een zo ethisch mogelijke manier 
verkregen. Hierbij zetten wij ons in voor humane arbeidsomstandigheden en het voorkomen van verdere 
milieuschade. Uiterlijk in 2035 is onze elektriciteitsvoorziening CO2-neutraal. Schijnt de zon niet en is 
er geen wind, dan zullen we de nodige elektriciteit ergens anders vandaan moeten halen. Voor kortere 
periodes kan dit uit batterijen of door vraagsturing. Gaat het om langere periodes, dan vangen we de 
piekvraag op met gascentrales die draaien op groene waterstof. Om eigenaren van gascentrales ertoe 
te bewegen hun centrales om te bouwen, komt er van 2025 tot 2030 een beperkte ombouwsubsidie. 
We zorgen dat er per 2030 een capaciteitsmarkt is waarin producenten niet langer betaald krijgen 
voor de geleverde stroom, maar voor het leveren van flexibel inzetbare capaciteit op momenten dat de 
elektriciteitsvraag het aanbod uit hernieuwbare bronnen overtreft. 
• Gerichte crisisaanpak van het overbelaste elektriciteitsnet. De overbelasting op het elektriciteitsnet 
brengt ondernemers op sommige plekken in het land in een spagaat. Enerzijds wordt, in het kader 
van de energietransitie, van hen verwacht dat zij hun bedrijfs- en productieprocessen elektrificeren. 
Anderzijds krijgen zij van de netbeheerder te horen dat er geen (extra) ruimte meer voor hen is op het 
elektriciteitsnet. Onze crisisaanpak richt zich op drie sporen.
• We verzwaren het elektriciteitsnet: Netwerkbedrijven ontvangen een kapitaalinjectie van het Rijk 
om de netverzwaring door te voeren in lijn met het Nationaal Uitvoeringsplan Energie-infrastructuur. 
Eigendom en beheer van de transport- en distributienetten blijven zo veel mogelijk in publieke handen. 
• We gaan prioriteren: Dus niet langer ‘wie het eerst komt, het eerst maalt’. We passen de Energiewet 
aan zodat partijen die een maatschappelijk belang dienen voorrang krijgen op het stroomnet. De 
overheid neemt de regie en heeft het laatste woord over de volgorde van aansluiten. 
• We zetten in op innovatieve oplossingen: We zetten in op innovatieve en schaalbare oplossingen 
die schommelingen in vraag en aanbod van elektriciteit opvangen. Het gaat hierbij bijvoorbeeld om 
plaatselijke regionale opslag zoals opslag van elektriciteit in batterijen of warmtebuffers, smart grids en 
het verkleinen van pieken in de vraag en opwek van elektriciteit (peak shaving). Daarvoor passen we de 
Energiewet aan en komt er geld beschikbaar uit het Klimaatfonds.23
GroenLinks-PvdA verkiezingsprogramma 2023-2028• Versnelde aanleg energie-infrastructuur. Er komt een Energie-acceleratiewet, zodat de procedure 
van aanvraag tot vergunning van kritieke energie-infrastructuur niet langer dan twee jaar duurt. Ter 
ondersteuning van projecten die de energietransitie versnellen, zorgen we daarnaast voor een juridisch 
houdbare regeling die dit soort projecten vrijstelt van de stikstofbepalingen. Ook komt er een Nationaal 
Uitvoeringsplan, waarin expliciete keuzes worden gemaakt over welke infrastructuur waar en wanneer 
beschikbaar komt. Zo bieden we zowel producenten als afnemers van duurzame energie de zekerheid 
die nodig is om duurzame investeringen te doen. Om grensoverschrijdende voordelen voor de 
energietransitie te behouden wordt TenneT niet opgesplitst in een Nederlands en een Duits deel.
• Crisisaanpak voor voldoende (technisch) personeel om de klimaattransitie uit te voeren. Er is een 
enorm, groeiend tekort aan personeel dat de duurzaamheidstransitie moet gaan uitvoeren, bijvoorbeeld 
voor de aanleg van kabels, installatie van warmtepompen en in de uitvoering bij gemeenten en 
provincies. Om te zorgen dat er genoeg werknemers zijn de klimaatdoelen te kunnen halen, maken 
we binnen het werkgarantiefonds (zie paragraaf 2.1) apart geld beschikbaar voor de klimaattransitie. 
Daarmee ondersteunen we mensen bij gerichte omscholing en doorontwikkeling, zoveel mogelijk met 
behoud van inkomen. Daarnaast start de overheid campagnes om mensen te motiveren om over te 
stappen naar een baan die bijdraagt aan de klimaattransitie.
• Stoppen met vervuilende energiebronnen. Er komt een afbouwpad voor fossiele winning in 
Nederland, inclusief de Noordzee. Er komt een wettelijk verbod op het aanboren van nieuwe gasvelden 
en de gaswinning in Groningen en de Waddenzee stopt per direct, evenals oliewinning in Schoonebeek. 
In Europees verband zetten we in op de afbouw van fossiele winning in Europa en elders in de wereld. 
We sluiten alle kolencentrales per 2025 en stellen een verbod in op fossiele reclames. Bestaande 
biomassacentrales faseren we uit en er komen geen nieuwe centrales bij. We stoppen met subsidies 
voor het gebruik van biomassa in kolencentrales, zodat er geen bijstook van biomassa meer mogelijk 
is. Reststromen uit de circulaire economie kunnen onder strenge voorwaarden worden gebruikt voor het 
opwekken van warmte. Hierbij is het verminderen van de vraag naar grondstoffen leidend en worden er 
strenge duurzaamheidseisen opgesteld voor de winning en het gebruik van biogrondstoffen. 
• Geen nieuwe kerncentrales. Het Expert Team Energiesysteem 2050 liet zien dat tegen de tijd dat 
nieuwe kerncentrales operationeel zijn, het aanbod van hernieuwbare energie uit zon en wind-op-zee 
dusdanig groot is dat kerncentrales nauwelijks nog een rol van betekenis spelen in ons energiesysteem. 
Daarom zetten wij de gereserveerde € 5 miljard voor de bouw van nieuwe kerncentrales anders in. 
Met extra investeringen in duurzame energie en voldoende opslagcapaciteit hoeft de levensduur van 
kerncentrale Borssele niet verlengd te worden. Kosten voor het opruimen van kernafval worden niet bij 
de gemeenschap neergelegd.
• Stoppen met F-gassen. We versnellen de uitfasering van F-gassen. Deze gassen, die onder meer 
worden gebruikt als koudemiddel in koelkasten, hebben een broeikaseffect dat tot duizenden malen zo 
sterk is als dat van CO2.24
GroenLinks-PvdA verkiezingsprogramma 2023-20281.2 Mobiliteit is brede welvaart
• Mobiliteit is brede welvaart. Als we ons op een zo duurzaam mogelijke manier gaan verplaatsen, 
krijgen we daar veel voor terug: schone lucht, minder geluidsoverlast en meer biodiversiteit. 
Nieuwe grote volkshuisvestingslocaties worden altijd gekoppeld aan de ontwikkeling van projecten 
die duurzaam vervoer realiseren, zoals uitstekende loop- en fietsnetwerken, openbaar vervoer 
en deelmobiliteit. Bereikbaarheidsnormen voor basisvoorzieningen, zoals huisarts, apotheek, 
basisschool en bibliotheek, staan voorop. Nu zijn regelingen voor mobiliteit, zoals leaseauto’s, 
reiskostenvergoedingen en subsidies voor elektrische auto’s, vooral in het voordeel van hoge inkomens. 
In de keuzes die wij maken ten aanzien van mobiliteit en bereikbaarheid toetsen we alles op brede 
welvaart en zetten we in op het verminderen van sociale ongelijkheid tussen groepen mensen en tussen 
gebieden. 
• Een klimaatticket voor betaalbaar openbaar vervoer. Openbaar vervoer is een publieke voorziening 
die voor iedereen toegankelijk zou moeten zijn. Daarom komt er op korte termijn voor iedereen een 
Klimaatticket, naar Duits voorbeeld. Voor een vast bedrag van € 49 per maand kan iedereen in de 
daluren onbeperkt reizen met alle vormen van het OV, ook in de spits als de capaciteit het toelaat. 
Ook starten we met experimenten voor gratis OV voor mensen met lage inkomens in navolging 
van verschillende gemeenten. Op de langere termijn wordt de capaciteit van het openbaar vervoer 
uitgebreid, zodat op termijn het gebruik van het OV voor iedereen gratis kan worden. Om dit te bereiken 
doen we investeringen in het treinnetwerk.
• Elke regio bereikbaar. We stoppen de verschraling van het openbaar vervoer. Dat doen we onder meer 
door de financiering van de vervoersautoriteiten (Provincies en Vervoerregio’s) op orde te brengen. 
Iedereen moet binnen 45 minuten met het OV bij een ziekenhuis, school en supermarkt kunnen zijn. We 
keren de trend van afnemend OV-aanbod gericht op financieel rendement en (her)introduceren nieuwe 
buslijnen, ook in kleine dorpen. Dit betekent betere, frequentere buslijnen, ook in de avonduren en 
hubs met verschillende vormen van deelvervoer. Het huidige aantal van 398 treinstations in Nederland 
breiden we fors uit door (her)opening van stations zowel op bestaande lijnen, bij reactivering van 
spoorlijnen alsmede door enkele nieuwe lijnen.  We trekken de tarieven voor alternatief vraaggestuurd 
vervoer (haltetaxi’s) wettelijk gelijk met de tarieven voor regulier openbaar vervoer. Ook zetten we 
ons ervoor in om samen met de Duitse regering en de verschillende deelstaten het Nederlandse 
Klimaatticket ook in Duitsland te laten gelden als Deutschlandticket, en vice versa. Hierdoor wordt 
internationaal reizen versimpeld en wordt er een stap gezet richting één Europees ticketingsysteem. We 
zetten ons er ook actief voor in om het internationaal trein- en busvervoer uit te breiden en schrijven 
met de buurlanden aan een langetermijnstrategie om dit mogelijk te maken. Om de vooruitgang te 
waarborgen en de doelen tijdig te halen, stellen wij voor om jaarlijks de voortgang met de relevante 
overheden te bespreken.
• Meer investeren in OV-beroepen. We gaan de personele tekorten in de mobiliteitssector tegen 
door de (secundaire) arbeidsvoorwaarden bij vervoersbedrijven in samenspraak met vakbonden te 
verbeteren. Dit doen we door sociale voorwaarden te stellen bij aanbesteding van het openbaar vervoer. 
Er komt een actieplan om meer personeel aan te trekken voor de OV-sector. 
• Overheid houdt regie op ons OV. We stoppen met het stimuleren van marktwerking in het OV en 
versterken de regie op staatsbedrijven ProRail en NS om dienstregeling en aanbod beter aan te laten 
sluiten op de maatschappelijke vraag. We onderzoeken de mogelijkheid van het opnieuw integreren van 
de twee bedrijven in één staatsbedrijf onder verantwoordelijkheid van de minister. Provincies worden 
gestimuleerd en geholpen om het regionale openbaar vervoer weer in eigen hand te nemen. 25
GroenLinks-PvdA verkiezingsprogramma 2023-2028• Een bereikbaar treinnet. Het treinnet wordt uitgebreid. We gaan de Lelylijn aanleggen tussen 
Groningen en de Randstad en in internationaal verband als HSL naar Noord-Duitsland, Denemarken 
en Zweden en we gaan de planvorming en aanleg zoveel als mogelijk versnellen. Hierbij gaan we 
bestaande projecten, plannen en ideeën op elkaar aansluiten en optimaliseren. We zorgen voor meer 
capaciteit en snelheid op de spoorlijnen Utrecht-Zwolle, Amsterdam-Amersfoort-Enschede en Utrecht 
– Arnhem – Oberhausen. Ook zorgen we dat de IC Den Haag – Eindhoven om en om doorgaat naar 
Düsseldorf en Aachen, om zo ook Zuid-Nederland goed aan te sluiten op het Duitse ICE-netwerk. 
De Nedersaksenlijn tussen Enschede en Groningen gaat rijden en we onderzoeken welke verdere 
uitbreidingen noodzakelijk zijn. Samen met onze buurlanden onderzoeken we welke grenslijnen in ere 
hersteld kunnen worden. Verder elektrificeren we alle treinlijnen in Nederland. 
• Vergroten van toegankelijkheid. We gaan een uitvoeringsplan opstellen om belemmeringen voor 
mensen met een fysieke of mentale beperkingen weg te nemen. Denk aan  brede fietspaden die 
aangepaste fietsen doorlaten en aan uitbreiding van de gehandicaptenparkeerkaart zodat gratis 
parkeren geldt voor alle reguliere parkeerplaatsen. We eisen dat OV-materieel altijd toegankelijk is en 
verbieden dat OV-bedrijven eisen stellen aan de toegang. We maken doelgroepenvervoer onderdeel van 
publiek vervoer en verbinden er dezelfde voorwaarden aan. 
• Meer inzet op slimmere, gezondere en schonere mobiliteit. Meer nadruk op lopen, fietsen, openbaar 
vervoer en deelmobiliteit en minder op het gebruik van privéauto’s is essentieel. Een aanzienlijk deel 
van de publieke ruimte die privéauto’s in beslag nemen, kan beter worden gebruikt voor bijvoorbeeld 
extra woningen, parken en pleintjes of voorzieningen. Naast bouwen rondom knooppunten en het beter 
gebruiken van bestaande OV-verbindingen, zetten we in op slimmer vervoer en deelmobiliteit. We geven 
voorrang aan coöperatieve vormen van deelmobiliteit en zijn kritisch op commerciële aanbieders. In het 
verkeer krijgen voetgangers en fietsers voorrang op auto’s. We investeren in voetgangersinfrastructuur, 
(snel)fietspaden in het binnen- en buitengebied, voldoende fietsstallingen (waaronder bij stations) en 
landelijke regelgeving wordt aangepast om (snor)scooters binnen de bebouwde kom van het fietspad te 
weren. Binnen de bebouwde kom wordt 30 km/u de norm.
• Eerlijk betalen naar gebruik. We versnellen de invoering van betalen naar gebruik voor automobilisten, 
zodat de vervuiler gaat betalen. Het is eerlijker om een lager tarief te rekenen in regio’s waar mensen 
afhankelijk zijn van de auto omdat het openbaar vervoer geen goed alternatief vormt. We differentiëren 
ook naar tijd. Naast de maximale reiskostenvergoeding komt er ook een minimale reiskostenvergoeding 
waar werknemers recht op hebben. Reiskosten met het OV worden volledig betaald door de werkgever. 
Om files te bestrijden gaan we vrachtverkeer zwaarder belasten naar Duits voorbeeld (Maut-heffing). 
Omwille van verkeersveiligheid, leefbaarheid van de openbare ruimte en klimaatrechtvaardigheid, zetten 
we alle mogelijke instrumenten, waaronder fiscale maatregelen en het mobiliteitsbeleid, in om de trend 
waarbij auto’s steeds zwaarder en groter worden, te keren; we experimenteren dan ook met SUV-vrije 
zones, bijvoorbeeld in drukke stadscentra. Met fiscale en andere maatregelen stimuleren we de omslag 
naar elektrisch rijden. Daarmee zorgen we ervoor dat in Nederland vanaf 2030 alleen nog elektrische 
voertuigen worden verkocht, inclusief brom- en snorfietsen, vooruitlopend op het Europese verbod 
op de verkoop van auto’s met een verbrandingsmotor in 2035. De leasesector gaat al in 2025 over op 
100% elektrische auto’s. De fiscale voordelen van leaseauto’s bouwen we af en fiscale regelingen voor 
elektrisch rijden zijn voortaan alleen nog gericht op lage en middeninkomens. 26
GroenLinks-PvdA verkiezingsprogramma 2023-2028• Schonere lucht. De luchtkwaliteitsnormen van de Wereldgezondheidsorganisatie worden wettelijk 
verankerd. We gaan de luchtvaart verplichte normen opleggen ten aanzien van geluidsoverlast en 
de uitstoot van stik- en (ultra)fijnstof. Binnenvaartschepen krijgen strengere uitstootnormen. Voor 
grote vervuilers als Tata Steel, Schiphol en Chemours wordt de gezondheid van medewerkers en 
omwonenden leidend bij de verstrekking van vergunningen en bij de handhaving. De meest vervuilende 
onderdelen van Tata Steel worden zo snel mogelijk gesloten.
• Eerst treinen dan vliegen. We maken Nederland goed bereikbaar met internationale treinen en 
zorgen dat deze goed geïntegreerd zijn met het binnenlandse vervoer. Ook zorgen we dat de 
basisvoorwaarden hiervoor (infrastructuur, materieel en personeel) in voldoende mate beschikbaar 
zijn. Een Europees Spoorwegagentschap wordt verantwoordelijk voor een goed en betaalbaar (nacht)
net naar steden als Berlijn, Wenen, Madrid, Rome en Stockholm. We willen dat dit agentschap, naast 
infrastructuur en internationale samenwerking, ook de aanschaf van nieuw treinmaterieel faciliteert, 
waardoor spoorbedrijven makkelijker aan materieel kunnen komen. We streven ernaar dat de EU actief 
gaat werken aan een samenhangend netwerk van langeafstandsverbindingen met goede frequentie 
en voldoende capaciteit op redelijke termijn in plaats van af te wachten waar de markt interesse in 
heeft. Door het heffen van accijnzen op kerosine en btw op vliegtickets, maken we (internationale) 
treinkaartjes goedkoper. We werken toe naar een verbod op privévluchten, met als eerste stap een 
hogere belasting op vluchten met privévliegtuigen vanuit Nederland. Ook gaan we investeren in nieuwe 
internationale hogesnelheidstreinen en verbeteren we de hogesnelheidsverbindingen die we al hebben. 
• Krimp van het vliegverkeer. De Nederlandse luchtvaart levert de grootste bijdrage aan 
klimaatopwarming door Nederland. Daarnaast zorgt de luchtvaart voor grote gezondheidsschade van 
mens en natuur. Daarom moet vliegen door Nederland veel scherper worden ontmoedigd. We beginnen 
met het invoeren van een progressieve vliegbelasting die oploopt naarmate mensen meer vliegen. Ook 
komt er een toeslag voor overstappers. Verder stoppen we met vluchten binnen 750 kilometer waarvoor 
een alternatieve treinverbinding bestaat en met nachtvluchten. Het aantal vluchten op Schiphol en 
Eindhoven Airport gaat sterk omlaag; deze vliegvelden concentreren zich voortaan op de luchtvaart 
die voor Nederland belangrijk is. Lelystad Airport en Rotterdam-The Hague Airport gaan dicht. We 
onderzoeken de maatschappelijke en economische waarde van de andere lokale vliegvelden en de 
waarde van de locatie voor eventuele alternatieve functies. Onrendabele vliegvelden worden niet langer 
overeind gehouden. 
1.3 Een innovatieve en duurzame economie
• Duurzaam werk in de veranderende economie. De groene welzijnseconomie biedt volop 
werkgelegenheid, want er komen veel nieuwe banen bij in de maakindustrie en hoogwaardige 
technologie en in de publieke sector. Om scholieren goed voor te bereiden gaan we ze al in het primair 
onderwijs interesseren in technologie en techniek, zodat zij meer dan nu het geval is gaan kiezen voor 
technische vervolgstudies. Hier maken we structureel middelen voor beschikbaar. Mensen die hun 
baan zien veranderen of verdwijnen krijgen recht op een nieuwe baan met behoud van inkomen. Met 
een persoonlijk ontwikkelingsbudget en een omscholingsfonds maken we het makkelijker voor mensen 
om zich gedurende hun loopbaan te laten om- of bijscholen. Met de Werkgarantie en werk-naar-werk 
trajecten leiden we mensen naar nieuw werk in sectoren die kampen met personeelstekorten (lees ons 
uitgebreidere programmapunt bij ‘Baanzekerheid met betere beloning en bescherming’). 27
GroenLinks-PvdA verkiezingsprogramma 2023-2028• Stimuleren groen ondernemerschap. Zonder de innovaties, de investeringen en de banen van 
bedrijven kunnen we de uitdagingen van de toekomst niet aan. Het midden- en kleinbedrijf vormt de 
ruggengraat van onze economie. Veel ondernemers willen een goede werkgever zijn, maar kunnen 
niet concurreren met multinationals. Deze ondernemers willen we helpen: ondernemerschap omarmen 
we, risico’s afwentelen bestrijden we. We belonen werkgevers die mensen in vaste dienst nemen en 
we ondersteunen kleine ondernemers bij loondoorbetaling bij ziekte. Bedrijven die hun aandeel willen 
leveren aan een circulair, klimaatneutraal en natuurinclusief Nederland, kunnen eveneens op onze 
steun rekenen. Samen met ondernemers maken we vergroenings- en verduurzamingssubssidies 
minder complex en schrappen we onnodige regels die duurzaamheid in de weg staan. We maken 
aanbestedingsprocedures toegankelijker voor mkb-bedrijven. In de aanbestedingswet komt er een 
norm voor overheidsorganisaties om maatschappelijk verantwoord in te kopen. Ook passen we de wet 
aan, zodat maatregelen voor verbetering van natuur en leefomgeving extra punten opleveren.
• Kleine winkeliers. We beschermen lokale ondernemers en kleine winkeliers, die vaak een belangrijke 
sociale rol vervullen in de buurt of hun dorp. We breiden de mogelijkheid tot huurbescherming uit, 
zetten vaker maatschappelijk vastgoed in en maken het voor bewoners en gemeenten gemakkelijker 
om te bepalen waar men vooral lokale middenstanders wil zien. We beperken de enorme concurrentie 
van online winkels door deze bedrijven de kosten door te laten berekenen van het terugsturen van 
producten en door de wildgroei van distributiecentra te beperken.
• Aanpakken marktmacht. Terwijl lonen stagneren, stijgen winsten ongekend. De marktmacht en 
politieke macht van sommige bedrijven is onacceptabel groot. Dat willen wij aanpakken. Dominante 
bedrijven mogen niet langer de vrije hand krijgen in het opkopen van de concurrentie. Wij willen 
daarom een breed onderzoek naar het voorkomen van marktmacht op Europese en nationale schaal, 
waarbij het gedwongen opbreken van monopolies en individuele machtsposities onderdeel van de 
beleidsuitkomsten kan zijn. Speciale aandacht moet hierbij uitgaan naar Big Tech. De situatie waarin 
essentiële infrastructuur voor communicatie, informatie of betalingsverkeer in de handen van een paar 
multimiljardairs is komen te liggen, is maatschappelijk volstrekt onwenselijk. 
• Omslag naar een groene en rechtvaardige industriepolitiek. In 2040 is er geen netto CO2-uitstoot 
meer in de industrie. Er komt een concreet tussendoel voor de elektrificatie van de industrie. Subsidies 
zijn voortaan weggelegd voor bedrijven die goede banen aanbieden die vallen onder een cao en 
die aantonen dat zij een plek hebben in de groene economie van de toekomst. Dat doen ze door 
concrete afspraken te maken over het terugdringen van CO2-uitstoot, stikstof en giftige stoffen, en 
over hun impact op het oppervlaktewater en de bodem. Een onafhankelijke instantie, bijvoorbeeld 
de wetenschappelijke Klimaatraad, gaat de voortgang van de afspraken monitoren en waar nodig 
sanctioneren. Ook aan andere grote bedrijven die duurzaamheidssubsidies krijgen gaan we meer eisen 
stellen via een klimaatplicht: zij moeten inzichtelijk maken hoe de impact op mens, milieu, natuur en 
klimaat wordt afgebouwd binnen de hele keten. De afbouwplannen moeten ten minste in lijn zijn met de 
Klimaatwet. Naast de klimaatplicht komt er ook een maatschappelijke zorgplicht voor bestuurders en 
commissarissen van grote ondernemingen in de wet die ziet op de om- en bijscholing van werknemers 
en het welzijn en de gezondheid van omwonenden. 28
GroenLinks-PvdA verkiezingsprogramma 2023-2028• Eerlijke bijdrage van de grootste vervuilers. Het huidige stelsel van belastingen, heffingen en 
accijnzen zit vol met vrijstellingen en fiscale subsidies voor grootgebruikers en producenten van 
fossiele energie. Deze fossiele subsidies schaffen we zo snel mogelijk af en hier komt een concreet plan 
voor, want ze ondermijnen de prikkel voor bedrijven om te verduurzamen en geven juist een perverse 
prikkel om méér (fossiele) energie te verbruiken. Voor de zware industrie komt er een ambiteuzere en 
effectievere CO2-heffing, zodat zij een eerlijke prijs gaan betalen voor hun uitstoot. De gratis rechten 
op vervuiling die nu nog aan de industrie en de luchtvaart worden gegeven, stoppen we. Dankzij de 
Europese grensheffing - een heffing op de import van CO2-intensieve producten van buiten de EU - 
wordt voorkomen dat vervuilende bedrijven hun activiteiten verplaatsen naar andere landen. 
• Een goede besteding van ons klimaatgeld. De miljarden die zijn gereserveerd in het Klimaatfonds 
zijn gemeenschapsgeld. Geld dat doelmatig besteed moet worden en waar de hele samenleving 
van hoort te profiteren. Bedrijven krijgen voortaan alleen subsidies van de overheid als dat echt 
noodzakelijk is en als zij passen in de groene welzijnseconomie van de toekomst. Ook gaat de overheid 
voortaan meedelen in winsten uit investeringen die met subsidies zijn (mede)gefinancierd en worden 
technologische innovaties die mogelijk zijn gemaakt met overheidssubsidies breed inzetbaar in de 
energietransitie. Voor het geval dat bedrijven die subsidies ontvangen hun beloftes niet waarmaken, 
komt er een clawback-optie. 
• Een eerlijke en effectieve energiebelasting. De huidige energiebelasting is oneerlijk en ineffectief: het 
tarief van de belasting neemt af naarmate het gebruik groter wordt. Daardoor voelen grote vervuilers 
te weinig druk om te verduurzamen, terwijl consumenten met een hoge energierekening zitten waar ze 
in veel gevallen geen invloed op hebben, bijvoorbeeld omdat ze huren of niet de financiële middelen 
hebben voor isolatie. Daarom gaan we de tarieven in de energiebelasting meer gelijktrekken. 
• Investeren in onderzoek en innovatie met nationale technologiestrategie. De overheid gaat 
actief mee-investeren in baanbrekende innovaties: van fundamenteel en praktijkgericht onderzoek op 
universiteiten en hogescholen tot commerciële toepassing in innovatieve bedrijven. De komende jaren 
werken we samen met het bedrijfsleven stapsgewijs toe naar de OESO-norm van 3%. Ook komt er 
een nationale technologiestrategie, waarmee we meerjarig inzetten op een beperkt aantal technische 
ontwikkelingen die door wetenschap, industrie en maatschappelijk middenveld als kansrijk worden 
gezien én die bijdragen aan het oplossen van urgente maatschappelijke uitdagingen. We zoeken 
daarbij aansluiting bij het innovatie- en industriebeleid van de EU. De verschillende onderzoeks- en 
innovatiefondsen brengen we onder bij één instantie, bijvoorbeeld de Nationale Investeringsbank (zie 
uitgebreider voorstel bij ‘Een toekomstbestendige financiële sector’). ). 
• Bredere toegang tot maatschappelijk relevante innovaties. Publiek gefinancierde innovaties moeten 
publiek rendement opleveren. We zorgen ervoor dat wanneer de overheid mee-investeert in onderzoek 
en ontwikkeling, de innovaties die daaruit voortkomen publiek beschikbaar worden gesteld. We 
stimuleren het delen van kennis en maatschappelijk relevante innovaties door de duur van patenten, op 
bijvoorbeeld medicijnen, te verkorten.
• Een waterstof-hub in Noordwest-Europa. Samen met onze buurlanden bouwen we aan een 
Noordwest-Europese waterstofhub. Doordat de overheid mee-investeert komen het hoofdnetwerk 
voor de distributie van waterstof en een deel van de productiecapaciteit in publieke handen. Daarnaast 
levert de overheid financiële en diplomatieke steun voor de totstandkoming van sociaal- en ecologisch 
duurzame internationale waterstofketens, bijvoorbeeld door verdragen te sluiten met landen waar veel 
zon en wind beschikbaar is. We introduceren een waterstofladder, zodat we alleen toepassingen van 
groene waterstof stimuleren waarvoor geen duurzamere alternatieven voorhanden zijn.29
GroenLinks-PvdA verkiezingsprogramma 2023-2028• Betere regulering industrieel gebruik van chemische stoffen. We gaan het gebruik van chemische 
stoffen door bedrijven beter reguleren. Chemische stoffen moeten in de hele productieketen te traceren 
zijn en giftige stoffen moeten worden uitgefaseerd. Er komt een totaalverbod op PFASX. Vergunningen 
voor het gebruik van chemische stoffen worden in de toekomst altijd tijdelijk en pas afgegeven nadat 
uit onderzoek is gebleken dat de stof niet schadelijk is voor de gezondheid (voorzorgsprincipe). 
Vergunningen voor stoffen die niet afbreken en voor eeuwig in het milieu blijven (‘forever chemicals’) 
worden niet meer afgegeven. Ook komen er strengere richtlijnen voor het dumpen van industrieel afval. 
Grote bedrijven als Tata en Chemours kunnen nu nog te makkelijk hun afval (staalslakken, granuliet en 
PFAS) elders in het land dumpen tegen lage prijzen. We passen de wet aan zodat de slachtoffers van 
milieuverontreiniging niet achteraan staan bij een eventueel faillissement van een bedrijf.
• Geen extra subsidie voor ondergrondse opslag CO2. Het ondergronds opslaan van CO2, ook 
wel carbon capture storage (CCS), is een tijdelijke oplossing die grote vervuilers in staat stelt om 
langer te wachten met het overschakelen naar duurzame energie. We gaan daarom niet nog meer 
gemeenschapsgeld stoppen in CCS dan al is afgesproken. Dat geld kunnen we immers maar één keer 
uitgeven en wij steken het liever in hernieuwbare energie.
• Naar een circulaire economie. Nederlandse bedrijven en producten die in Nederland worden verkocht 
zijn volledig circulair in 2050. Er komen tussendoelen op weg naar 2050. In het grondstoffenbeleid 
komt het afzien van producten voorop te staan, gevolgd door intensiever gebruik (delen), verbetering 
van de materialen efficiëntie, verlenging van de levensduur, hergebruik, reparatie en recycling. We 
bevorderen de vervanging van schaarse door minder schaarse grondstoffen, en de vervanging van 
fossiele en minerale grondstoffen door biobased grondstoffen. We zetten ons in voor ambitieuze 
Europese wetgeving om producten een langere levensduur te geven (ecodesign) en een recht op 
reparatie in te voeren. De retourpremie op elektronica wordt uitgebreid om inleveren te bevorederen. 
Ook steunen we de invoering van Europese verplichtingen voor fabrikanten en importeurs om een 
oplopend percentage gerecyclede grondstoffen te gebruiken in nieuwe producten Voor individuele 
productgroepen, waaronder textiel en plastics komen specifieke circulariteitsdoelen. In 2030 bestaan 
alle plastic producten en verpakkingen voor 50% uit gerecycled plastic. Tot die tijd voeren we de 
verpakkingsbelasting voor producenten opnieuw in om het gebruik van onnodige verpakkingen te 
ontmoedigen. 
• Geen vernietiging van wat nog gebruikt kan worden. Kapitaalvernietiging en materiaalverspilling 
door vernietiging van nog goed te gebruiken producten wordt verboden. Producten worden altijd eerst 
goedkoper en uiteindelijk gratis aangeboden voordat zij worden gerecycled, vernietigd of geëxporteerd 
naar landen waar dat tot marktverstoring leidt. Verkopers worden verantwoordelijk gemaakt om ervoor 
te zorgen dat voedsel en andere producten afgeprijsd worden verkocht en anders weggegeven. 
Producten zoals elektronica en kleding waarbij kwaliteit en garantie niet gewaarborgd kunnen worden, 
kunnen ook gratis worden aangeboden
• Afval te lijf. We houden vast aan de doelstellingen voor gescheiden inzameling, hergebruik en 
recycling. We verhogen de afvalstoffenbelasting op het storten en verbranden van afval. We stimuleren 
de afvalbranche en innovatieve bedrijven om te komen met nieuwe duurzame verdienmodellen met 
secundaire grondstoffen. Circulaire koplopers krijgen meer steun van de overheid bij kennisuitwisseling, 
het samenwerken in circulaire ketens en het verkrijgen van de einde-afvalstatus voor grondstoffen die 
op veilige wijze hergebruikt of gerecycled kunnen worden.30
GroenLinks-PvdA verkiezingsprogramma 2023-2028• Aanjaagprogramma bedrijventerreinen. Er komt een landelijk programma om bedrijventerreinen te 
vergroenen en toegankelijk te maken voor openbaar vervoer en andere vormen van duurzame (deel)
mobiliteit. Verouderde bedrijventerreinen worden geherstructureerd, zodat deze gebruikt worden voor 
de woningbouw en werkgelegenheid van de toekomst. 
• Plan voor data- en logistieke centra. Alvorens nieuwe centra worden gebouwd, komt er een plan voor 
data- en logistieke centra. En zolang de maatschappelijke waarde voor Nederland beperkt of onduidelijk 
is, stellen we strenge eisen aan het gebruik en de ontwikkeling van logistieke- en datacentra. Voor 
reeds gerealiseerde panden komt een afdwingbaar programma om binnen tien jaar aan dezelfde eisen 
te voldoen als nieuwe centra. We voorkomen onnodige logistieke bewegingen door verzendkosten 
altijd door te laten berekenen en gratis retourneren te ontmoedigen. We stoppen met de standaard van 
‘de volgende dag bezorgd’ en stimuleren de ontwikkeling en het gebruik van ophaalpunten en lokale 
emissievrije logistiek.
• Handhaven, handhaven, handhaven. Wij gaan de komende jaren een flinke impuls geven aan 
handhavende instanties die mens, dier en milieu beschermen. Denk aan de Arbeidsinspectie, de 
inspectie voor de Leefomgeving en Transport, de NVWA, de omgevingsdiensten, FIOD, etc. We geven 
ze meer middelen en houden hun bevoegdheden tegen het licht om te bezien of deze instanties 
scherpe tanden hebben. Ook gaan we na of de strafmaat van overtredingen voldoende effectief is.
 
1.4 Een toekomstbestendige financiële sector
• Een financieel stelsel dat stabiel is. We pleiten in EU-verband voor hogere buffereisen voor banken. 
Er komt een strikte scheiding tussen zakenbanken en consumentenbanken en we vervolmaken de 
Europese bankenunie. We zetten ons in voor nationale en internationale regelgeving die de macht van 
de grootste banken, vermogensbeheerders en verzekeraars inperkt, en bieden zo ruimte voor pioniers 
die de sector aanzetten tot verandering. Met een Europese financiële transactietaks ontmoedigen we 
de speculatieve handel in financiële producten die handelaren en andere partijen in de financiële sector 
flinke winsten oplevert, maar de stabiliteit van het financiële stelsel ondermijnt. Door de invoering van 
een digitale euro via de Europese Centrale Bank, waarmee betaald en gespaard kan worden, verkleinen 
we de afhankelijkheid van commerciële banken. Contant geld blijft in omloop. 
• Een financiële sector die veilig is. Nieuwe financiële producten laten we testen door toezichthouders 
om te voorkomen dat mensen slachtoffer worden van misleidende financiële producten, zoals 
woekerpolissen. Tegen piramidespellen en andere beïnvloeding door influencers wordt harder 
opgetreden door toezichthouders. De gedragscode waarin is geregeld hoe banken met betaalgegevens 
van klanten dienen om te gaan scherpen we aan, en banken mogen deze betaalgegevens niet verkopen 
aan derden. De Volksbank blijft een nutsbank met een maatschappelijke missie en gaat niet naar de 
beurs. Een administratiekantoor ziet erop toe dat het bestuur alle bij de bank betrokken partijen op een 
evenwichtige manier bedient.
• Een financiële sector die groen is. We gaan zowel in Europa als in Nederland de financiële sector 
vergroenen. We vergroenen de bankenbelasting en gaan klimaat- en duurzaamheids-gerelateerde 
risico’s zwaarder meewegen in het macroprudentieel toezicht op financiële instellingen: hoe hoger de 
risico’s, hoe hoger de kapitaaleisen. Er komt een klimaatplicht voor fi nanciële instellingen: zij moeten 
de impact op mens, milieu, natuur en klimaat als gevolg van de hele keten van hun financieringen 
en beleggingen afbouwen. De afbouwplannen moeten inzichtelijk maken wat het afbouwpad is en 
tenminste in lijn zijn met de Klimaatwet. Ze gaan transparant rapporteren over hun inspanningen en 
resultaten wat betreft de verduurzaming van hun beleggingsportefeuilles. De Europese Verordening 31
GroenLinks-PvdA verkiezingsprogramma 2023-2028met betrekking tot informatieverstrekking over duurzaamheid (SFDR) wordt van toepassing op alle 
investeringsfondsen. We maken het voor pensioenfondsen mogelijk om meer langetermijninvesteringen 
te doen in duurzaam vastgoed, infrastructuur voor hernieuwbare energie, en in aandelen van bedrijven 
die de duurzaamheidstransitie vooruithelpen. Daartoe passen we de in het toezicht gereguleerde 
rekenregels en modellen voor pensioenfondsen aan. De Nederlandse exportkredietverzekering stopt per 
direct met alle fossiele steun en richt zich op activiteiten die een positieve bijdrage leveren aan mensen, 
klimaat en milieu. Financiële instellingen wordt verboden te investeren in nieuwe fossiele projecten. Er 
komt een vergelijkbaar verbod op de financiering van activiteiten die mensenrechten, biodiversiteit, 
dierenwelzijn en ecosystemen hier of elders in de wereld ernstige en onomkeerbare schade toebrengen. 
En we maken ons in Europees verband sterk voor een prominentere rol voor duurzaamheids-
overwegingen in het monetaire beleid van de Europese Centrale Bank. 
• De opbouw van een Nationale Investeringsbank. Investeringsfonds Invest-NL bouwen we uit 
tot een Nationale Investeringsbank waarmee we investeringen in duurzaamheidsprojecten (mede-)
financieren (zowel in vreemd en eigen vermogen) die nu niet of onvoldoende van de grond komen. 
Denk bijvoorbeeld aan mkb-bedrijven die moeilijk aan het benodigde durfkapitaal komen. Ook kan de 
Nationale Investeringsbank activiteiten verrichten die het makkelijker maken voor grote institutionele 
beleggers, zoals pensioenfondsen, om zulke investeringen te doen.  32
GroenLinks-PvdA verkiezingsprogramma 2023-20282. Een zeker bestaan voor iedereen
2.1 Baanzekerheid met betere beloning en bescherming 
• Een degelijk inkomen. We zorgen ervoor dat iedereen een vrij, waardig en zeker bestaan kan leiden. 
Vaak zijn het juist die mensen die onmisbaar werk doen in onze samenleving, zoals schoonmakers, 
bouwvakkers en supermarktpersoneel, die de meeste moeite hebben om rond te komen. Daarom 
verhogen we het minimumloon naar € 16 per uur (60% van het mediaan brutoloon) en verankeren 
het minimumloon op 60% van het meidane loon in de wet, in lijn met de Europese richtlijn. Het 
minimumloon gaat gelden voor iedereen vanaf achttien jaar en we passen ook de staffeling voor het 
jeugdloon onder de 18 jaar hierop aan. Uitkeringen als de AOW en de bijstand stijgen mee. We zorgen 
ervoor dat iedereen kan meedoen en niemand meer kopje-onder gaat. Dat doen we met een stevig 
sociaal vangnet, de invoering van publieke basisbanen, breed toegankelijke publieke voorzieningen en 
inkomensondersteuning die uitgaat van vertrouwen. Ook ieder kind doet mee. Ontwikkelkansen zoals 
sporten en muziekles horen niet af te hangen van de portemonnee van je ouders of van waar je woont. 
Daarom krijgen gemeenten extra middelen om gezinnen met lage inkomens te ondersteunen en komt er 
beleid specifiek gericht op het verstevigen van de positie van kwetsbare kinderen.
• Zeker van werk. Onnodig veel mensen zitten zonder baan of zijn maatschappelijk inactief. Daarnaast 
zorgen de duurzaamheidstransitie en toenemende digitalisering voor een verschuiving van werk: 
sommige banen veranderen, andere verdwijnen en er ontstaan nieuwe banen. We zien het als een 
gezamenlijke opdracht voor werkgevers, werknemers en de overheid om ervoor te zorgen dat iedereen 
aan de slag kan en aan de slag blijft. 
• Behalen van startkwalificatie. We bieden mensen met een WW-uitkering vrijstelling van de 
sollicitatieplicht als zij hun startkwalificatie willen halen of als zij zich willen omscholen naar een 
belangrijke tekortsector. 
• Werkgarantiefonds. Een door werkgevers en overheid gevuld fonds biedt werknemers garantie op 
omscholing, van-werk-naar-werk-trajecten en financiële compensatie bij eventueel inkomstenverlies. 
• Van-werk-naar-werk-trajecten. Door een combinatie van opleiding, uitkering, aanvulling van de oude 
werkgever en inkomen bij de nieuwe werkgever, bieden we omscholing aan zonder onzekerheid over 
inkomen. We organiseren dit zoveel mogelijk via regionale werkcentra, waar bijvoorbeeld ook onderwijs 
aan laaggeletterden wordt georganiseerd.
• Huis van de Arbeid. We introduceren een nieuw Huis van de Arbeid. Hier kunnen mensen online 
en fysiek terecht met al hun vragen over werk, loopbaan, scholing, begeleiding naar werk en het 
ontwikkelingsbudget. Ook werkgevers kunnen terecht bij het Huis voor gratis advies over goed 
werkgeverschap, duurzame inzetbaarheid en het begeleiden van mensen met een beperking. De 
loketten worden georganiseerd door gemeenten, het UWV, werkgevers- en werknemersorganisaties en 
de regionaal werkende onderwijsinstellingen, met structurele steun van de overheid. 
• Een 32-urige werkweek. Hoewel werken zeker een sociale functie kan hebben, is werk niet het 
hoogste goed in het leven. We werken aan een ontspannen en gezonde samenleving waarin iedereen 
de ruimte heeft om het eigen leven vorm te geven en om werk te combineren met andere belangrijk 
zaken, zoals(mantel)zorg of vrijwilligerswerk. Daarom streven we ook naar een 32-urige werkweek, met 
behoud van inkomen. Dit draagt bij aan een gelijkwaardige verdeling van arbeid en zorg tussen vrouwen 
en mannen. We vinden het belangrijk dat de personeelstekorten in cruciale sectoren zoals de zorg en 
het onderwijs hierbij niet verder oplopen. 33
GroenLinks-PvdA verkiezingsprogramma 2023-2028• Basisbanen voor betekenisvol werk. We geven iedereen het recht om betekenisvol werk te doen, ook 
als de arbeidsmarkt zogenaamd geen plek voor je heeft. Dat doen we door middel van basisbanen. Dat 
zijn banen voor mensen die onder de Participatiewet of Wajong vallen en ondanks begeleiding geen 
werk kunnen vinden op de reguliere arbeidsmarkt. Gemeenten krijgen de middelen om deze banen te 
creëren in samenwerking met (sociale) ondernemingen, lokale maatschappelijke organisaties, sociale 
coöperaties en sociale ontwikkelbedrijven. Bijvoorbeeld bij sportclubs, in de ouderenzorg, het onderwijs 
en in de wijken.
• Ruimte voor mensen met een beperking. We gaan door met de verplichting voor de overheid en 
grote bedrijven om banen te creëren voor mensen met een beperking. Werkgevers worden goed 
ondersteund met een no-riskpolis die kosten dekt bij ziekte of door begeleiding van de werknemer. We 
maken een einde aan de praktijk dat mensen onder het minimumloon worden betaald door het systeem 
van loondispensatie volledig te vervangen door loonkostensubsidie. Deze subsidie gaat ook gelden 
voor mensen die formeel geen beperking hebben, maar toch niet aan het werk komen. Mensen met 
een (arbeids)beperking voor wie de reguliere arbeidsmarkt geen passend werk biedt, kunnen in dienst 
bij sociale ontwikkelbedrijven. Daar doen zij beschut of aangepast werk, halen een diploma en krijgen 
begeleiding bij detacheringen of de doorstroming naar reguliere werkgevers. Het wordt gemakkelijker 
om periodes van werken in een aangepaste werkplek af te wisselen met een plek in het sociaal 
ontwikkelbedrijf. 
• Ondersteuning kleine werkgevers. We ondersteunen kleine werkgevers bij de loondoorbetaling bij 
ziekte. We verhogen de middelen voor de verzuim- en ontzorgverzekering die mkb’ers verzekert tegen 
de kosten van loondoorbetaling, die helpt met de re-integratieverplichtingen en die administratie uit 
handen neemt. Ook verlagen we de premie die kleine werkgevers betalen voor arbeidsongeschiktheid. 
• Goede contracten voor baanzekerheid. We belonen werkgevers die mensen in vaste dienst nemen; 
werkgevers die dat niet doen gaan meer betalen. De overheid stimuleert het aanbieden van vaste 
contracten door de looptijd van aanbestedingen en subsidies te verlengen. Ook neemt de overheid 
weer mensen zelf in dienst in plaats van diensten te outsourcen. We maken een einde aan nuluren- en 
oproepcontracten. Er blijven drie contractvormen over.
• Werknemer: het uitgangspunt is dat je gewoon in loondienst bent bij je werkgever met een vast of 
tijdelijk contract. 
• Uitzendkracht: tijdelijk werk dat niet of moeilijk te voorspellen is of werk dat ontstaat bij uitval door 
ziekte kan een werkgever invullen met uitzendkrachten. 
• Zzp’er: voor werk dat geen onderdeel is van de organisatie, werk dat niet behoort tot de 
reguliere werkzaamheden van een organisatie of werk dat wel behoort tot de reguliere 
bedrijfsactiviteiten maar waarvoor bijzondere kennis nodig is, kan een werkgever in de 
hoedanigheid van opdrachtgever een opdracht verstrekken aan zzp’ers, die voor eigen 
rekening en risico werken.
• Ontslag wordt minder makkelijk. Bij een voorgenomen ontslag krijgt de werknemer de kans om 
gehoord te worden via een hoorzitting en de werknemer kan daarvoor ondersteuning krijgen met 
betaalbare rechtsbijstand. Rechters moeten een hogere, niet-wettelijk beperkte ontslagvergoeding toe 
kunnen kennen wanneer ze het arbeidscontract ontbinden op basis van wettelijke ontslaggronden. 
Concurrentiebedingen gaan zwaarder gemotiveerd worden om rechtsgeldig te zijn. Ook maken we een 
einde aan draaideurconstructies: de praktijk waarbij werkgevers en uitzendbureaus werknemers na 34
GroenLinks-PvdA verkiezingsprogramma 2023-2028drie tijdelijke contracten voor een halfjaar ontslaan, om hen daarna opnieuw tijdelijk in dienst te nemen 
voor hetzelfde werk. Werkgevers mogen voortaan nog maximaal twee tijdelijke contracten aanbieden 
binnen twee jaar, in plaats van drie tijdelijke contracten binnen drie jaar. Ook verlengen we de 
onderbrekingstermijn van een halfjaar naar vijf jaar. Dit gaat ook gelden voor seizoenwerkers, inclusief 
arbeidsmigranten. Uitzonderingen voor seizoenwerkers schaffen we af, waardoor ook arbeidsmigranten 
onder het gewone arbeidsrecht komen te vallen.
• Beter beschermen uitzendkrachten, platformwerkers en kwetsbare zelfstandigen. We verkorten de 
duur van de meest onzekere periodes van uitzendwerk, de zogeheten fases. De duur van fase A (nu nog 
78 weken) maximeren we op 26 weken. De duur van fase B (nu drie jaar) verlagen we naar twee jaar. 
Ook maken we het onmogelijk dat een uitzendkracht voor onbepaalde tijd (fase C) bij eenzelfde inlener 
aan de slag gaat. Platformwerkers, zoals fietsbezorgers, taxichauffeurs of schoonmakers, verdienen 
bescherming tegen ziekte en pech. We gaan strenger handhaven op schijnconstructies en werken 
daarbij risico-gestuurd, door eerst te kijken naar sectoren zoals de maaltijd- en pakketbezorging. Het 
werknemer-tenzij-principe wordt ingevoerd: iemand is in principe een werknemer en heeft recht op 
sociale zekerheid, tenzij wordt aangetoond dat iemand werkt als zelfstandig ondernemer. 
• Zzp’ers, flexwerkers, huishoudelijk werkers en au pairs worden beter beloond en beschermd. 
Er komen sectorale minimumtarieven voor zzp’ers, die minimaal gelijk zijn aan de volledige kosten 
van een werknemer in loondienst. Het systeem van de flexibele werkloosheidspremie doet zijn werk. 
Wel maken we de beboeting van werkgevers steviger dan de 5% die het nu is. Huishoudelijk werkers 
geven we basiszekerheid door de Regeling dienstverlening aan huis te vervangen door een systeem 
van dienstencheques. Op termijn mogen au pairs minder uur per week/dag werken als onderdeel van 
een culturele uitwisseling of mogen ze meer uur werken maar worden ze ook gezien als werknemers, 
inclusief bijhorende werknemersrechten.
• Decriminalisering sekswerk. We willen een volledige decriminalisering van sekswerk en 
versterken de rechtspositie en veiligheid van sekswerkers. Sekswerkers krijgen dezelfde rechten 
en vrijheden als andere werknemers en zelfstandigen in de dienstverlenende sector. We zetten ons 
in om veilige werkplekken voor sekswerk mogelijk te maken. De sekswerk-branche valt onder de 
verantwoordelijkheid van het ministerie van Sociale Zaken en Werkgelegenheid.
2.2 Ontspannen werken en goed werkgeverschap
• Meer verlof voor geboorte, zorg en verlies. We verlengen en verhogen het geboorteverlof. Het 
volledig geboorteverlof en het aanvullend geboorteverlof (dat deels wordt betaald) wordt verlengd zodat 
nieuwe ouders meer tijd met hun kinderen kunnen doorbrengen. Daarbij garanderen we dat iedereen 
in ieder geval het minimumloon krijgt. Het kortdurende zorgverlof breiden we uit met een week extra 
en het langdurig zorgverlof wordt deels betaald. Werknemers krijgen recht op twee weken betaald 
rouwverlof wanneer het een eerstegraads familielid betreft. Werknemers krijgen recht op transitieverlof 
(medisch en anderszins).35
GroenLinks-PvdA verkiezingsprogramma 2023-2028• We stimuleren goed werkgeverschap. We gaan ons volop inzetten om de Europese norm van 
een 80% cao-dekkingsgraad te halen. De inzet is dat cao’s die niet voldoen aan de voorwaarden 
voor goede beloning en goed werk niet algemeen verbindend verklaard worden. Ook wordt er bij 
aanbestedingsprocedures normen gesteld met betrekking tot lonen en de kwaliteit van werk. Om 
onwenselijke ontwikkelingen op de arbeidsmarkt tegen te gaan, gaan we een Eerlijk Werk Ombudsman 
oprichten die samen optrekt met vakbonden en inspectiediensten. Hier kunnen kwetsbare werkenden, 
waaronder ook arbeidsmigranten, terecht die vaak niet zelf kunnen of durven optreden tegen 
misstanden. Voor een betere werk-privébalans krijgt iedere werknemer het recht om buiten werktijd 
onbereikbaar te zijn.
• Versterkte positie vakbonden. We voeren actief beleid om de positie van de vakbonden te versterken 
met de introductie van een algemene cao-bijdrage. Deze bijdrage wordt van alle werknemers 
gevraagd, waarna zij gratis lid kunnen worden van een vakbond naar keuze. Om ondermijning van cao-
onderhandelingen door nepvakbonden tegen te gaan, leggen we wettelijk vast dat alleen onafhankelijke 
vakbonden een cao mogen afsluiten. Werkgevers mogen vakbonden niet langer verhinderen om fysiek 
of digitaal in contact te komen met werknemers en iedere werkende krijgt recht op verlof om zich in te 
kunnen zetten voor de vakbond. 
• We delen de winst. Werkenden creëren de winsten van bedrijven. Daarom voeren we voor bedrijven 
met meer dan honderd werknemers een winstdelingsregeling in die we koppelen aan de winstuitkering 
voor aandeelhouders: hoe hoger de uitkering voor aandeelhouders, hoe hoger de uitkering voor 
werkenden. 
• Meer zeggenschap voor werkenden. Grote bedrijven hebben een grote publieke invloed. Om 
de continuïteit van deze bedrijven te beschermen geven we werkenden in deze bedrijven meer 
zeggenschap. Ondernemingsraden krijgen instemmingsrecht bij belangrijke bedrijfsbeslissingen, zoals 
fusies, overnames, reorganisaties, beloningsverschillen en de besteding van de winst. De helft van 
de raad van commissarissen wordt voortaan benoemd door de ondernemingsraad, zoals nu ook in 
Duitsland gebruikelijk is. Op deze manier vormen we de ondernemingsraad om tot een volwaardige 
werknemersvergadering, die naast de aandeelhoudersvergadering een belangrijke stem in het bedrijf 
is. Zowel bij grote als bij middelgrote bedrijven gaan we strenger handhaven op de verplichting om een 
ondernemingsraad te hebben en gaan we deze ondernemingsraden beter ondersteunen.
• Verantwoorde digitalisering op de werkvloer. De ontwikkelingen op het gebied van digitalisering op 
de werkvloer gaan keihard. Werknemers krijgen hun opdrachten en beoordelingen steeds vaker van 
een computer of app, in plaats van een manager van vlees en bloed. Daarnaast bepalen algoritmes 
steeds vaker hoe snel of efficiënt iemand moet werken, met een verlies aan autonomie en gevaar 
voor veiligheid en gezondheid van werknemers tot gevolg. We maken strenge regels voor het gebruik 
van algoritmes in management. Werknemers krijgen recht op inspraak bij invoering van nieuwe 
managementsoftware, we stellen regels op over hoe en waarvoor algoritmes en data van werknemers 
gebruikt mogen worden en we leggen vast dat niemand ontslagen mag worden door een computer.
• Maatschappelijke verankering van grote bedrijven. Vanwege de maatschappelijke invloed van 
grote bedrijven en banken onderzoeken we de mogelijkheid van een maatschappelijke adviesraad bij 
grote bedrijven. Hierin hebben vertegenwoordigers van belanghebbenden zitting, zoals omwonenden, 
gebruikers, klanten en vertegenwoordigers van de belangen van de natuur. De raad zou gevraagd en 
ongevraagd advies kunnen geven aan het bestuur of de toezichthouder van het bedrijf. Dit advies moet 
tevens worden besproken tijdens de aandeelhoudersvergadering en met de ondernemingsraad.36
GroenLinks-PvdA verkiezingsprogramma 2023-2028• Minder grote verschillen in de samenleving en op de werkvloer. Nederland lijkt soms wel te zijn 
uitgegroeid tot een verzorgingsstaat voor renteniers. Wie veel vermogen heeft, wordt slapend rijker 
en wie belangrijk werk doet, blijft werkend arm. Wij corrigeren deze scheefgroei en versterken de 
marktmacht van werkende mensen. Daarom zorgen we ervoor dat bedrijven niet te machtig kunnen 
worden en verlagen we de belasting op inkomen uit arbeid voor mensen tot een middeninkomen. Op 
deze manier kan werken meer lonen en gaat het inkomen van mensen meer omhoog. Ondertussen 
voeren we voor mensen met vermogens boven een miljoen een miljonairsbelasting in (het eigen huis is 
hiervan uitgezonderd).  
Ook op de werkvloer pakken we de ongelijkheid aan. We brengen bestuurders in de publieke 
sector zoveel mogelijk in dezelfde cao als hun personeel. We zorgen verder dat ook alle 
overheidsfunctionarissen onder de Wet Normering Topinkomens (WNT) gaan vallen en niet alleen 
degenen met de hoogste rang. De maximale salarissen volgens de WNT maken we niet langer 
afhankelijk van bijvoorbeeld het aantal scholieren of verzekerden. Hiermee dringen we ook de drang 
naar schaalvergroting in de publieke sector terug.
2.3 Een sociaal vangnet en goed pensioen
• Toegankelijkere, eerlijkere en duidelijkere sociale zekerheid. We werken in stappen toe naar 
inkomenszekerheid en perspectief voor de mensen die een beroep moeten doen op het sociale 
vangnet. Daarvoor is het nodig om een langetermijnvisie te ontwikkelen op het sociale vangnet 
van de toekomst. We maken op termijn in ieder geval een Bestaanszekerheidswet die de huidige 
Participatiewet vervangt.
• Overbodig maken van toeslagen. We willen het toeslagenstelsel op termijn overbodig maken 
door te zorgen voor fatsoenlijke uitkeringen en inkomens, lagere lasten voor werkenden en goede 
publieke voorzieningen. We verhogen het minimumloon naar € 16 per uur en de uitkeringen gaan 
hierin mee. De kinderopvang wordt in publieke handen gebracht, zodat de kinderopvang gratis is voor 
alle kinderen. De kinderopvangtoeslag verdwijnt daarmee. We vormen de kinderopvang om tot een 
publieke voorziening, zodat de kinderopvangtoeslag kan verdwijnen. We integreren het kindgebonden 
budget in de kinderbijslag en onderzoeken hoe we ook de huurtoeslag kunnen afschaffen zonder dat 
huurders erop achteruitgaan. Met een lagere zorgpremie en lager eigen risico is ook de zorgtoeslag 
niet langer nodig. We onderzoeken hoe heffingskortingen, studiefinanciering en aftrekposten kunnen 
worden vervangen door een onvoorwaardelijk, maandelijks basisbedrag voor iedereen vanaf 18 jaar 
tot de AOW-leeftijd, uitgevoerd door de Sociale Verzekeringsbank of een nieuw op te richten instantie 
gecombineerd met meer belasting voor de hogere inkomens. Hierbij blijft de studiefinanciering voor 
jongeren tot 18 jaar overeind.
• Meer perspectief bij werkloosheid. We verlengen de kortdurende WW, voor mensen die een half 
jaar hebben gewerkt, van drie naar zes maanden. De langdurende WW, voor mensen met een langere 
werkgeschiedenis, verkorten we niet. Iedereen die zonder werk komt te zitten, krijgt een persoonlijk 
plan: bijvoorbeeld om- of bijscholing, verslavingszorg of een time-out. Ook de doelen kunnen 
verschillen. Een basisbaan, beschut werk via een Sociaal Ontwikkelbedrijf of vrijwilligerswerk biedt vaak 
een realistisch perspectief.37
GroenLinks-PvdA verkiezingsprogramma 2023-2028• Meer zekerheid bij arbeidsongeschiktheid. Voor 35-minners komt er een WIA-drempelverlaging 
zodat deze mensen eerder een arbeidsongeschiktheidsuitkering kunnen krijgen. In de beoordeling 
van arbeidsgeschiktheid tussen lage en hoge inkomens komt er gelijke behandeling. Voor het bepalen 
van een realistischer criterium voor arbeidsongeschiktheid wachten we de bevindingen af van de 
Onafhankelijke Commissie Toekomst Arbeidsongeschiktheidsstelsel (die in 2024 verwacht worden). 
Bij een herkeuring worden nieuwe klachten voortaan meegenomen en we onderzoeken hoe meer 
samenhang met de Participatiewet kan worden bereikt. 
• Collectieve arbeidsongeschiktheidsverzekering en pensioen voor alle werkenden.  Veel 
zzp’ers hebben geen vangnet in geval van pech of ziekte. Daarom komt er op termijn een verplichte 
arbeidsongeschiktheidsverzekering voor alle zzp’ers, met een eerlijke bijdrage van de opdrachtgever 
en een inkomensafhankelijke premie. We zorgen voor een betaalbare premie. De overheid springt 
zo nodig financieel bij om te garanderen dat deze verzekering voor iedereen toegankelijk is. Wij 
scheppen de rand voorwaarden voor zzp’ers om toetreding tot pensioenfondsen zo makkelijk mogelijk 
te maken. Werknemers in loondienst houden dezelfde rechten en plichten die ze nu hebben, zoals 
loondoorbetaling bij de eerste twee jaar ziekte (de wachttijd) en eventueel via een cao vastgelegde 
bovenminimale verzekeringen. Alle werkenden – tot een bepaald inkomen – gaan voortaan verplicht 
vanaf dag één pensioen opbouwen. Opdrachtgevers van zelfstandigen betalen daaraan mee, zodat ook 
zzp’ers een fatsoenlijk pensioen opbouwen.
• Een rechtvaardige bijstand. We accepteren geen armoede. We verhogen het niveau van de 
bijstand in lijn met het voorstel daarover van de commissie Sociaal Minimum. Ook voor Caribisch 
Nederland stellen we een sociaal minimum vast dat voorziet in een fatsoenlijk bestaan. We trekken 
het bijstandsniveau voor jongeren tussen de 18 en 21 jaar gelijk met dat voor volwassenen. We 
stoppen met de verplichting om een maand zonder uitkering naar werk of een opleiding te zoeken voor 
jongeren onder de 27 die bijstand aanvragen. We schaffen de kostendelersnorm af en geven mensen 
meer ruimte om mantelzorg te verlenen zonder gevolgen voor hun uitkering. Omdat niemands wereld 
ophoudt bij gemeentegrenzen, trekken we de ondergrens bij gemeentelijke armoederegelingen gelijk 
door het hele land. Overal wordt de doelgroep voor gemeentelijke minimaregelingen gelijkgesteld op 
mimimaal 120% van het wettelijk sociaal minimum. Voor mensen net boven die grens komen er ruimere 
mogelijkheden binnen de bijzondere bijstand. Waterschappen en gemeenten kunnen lokale belastingen 
kwijtschelden. Voor mensen met een uitkering en een vermogensgrens die gelijk is aan die van de 
bijstand, komt er automatisch kwijtschelding van deze belastingen. Wanneer gepensioneerden met 
een laag inkomen of enkel AOW een kwijtschelding krijgen, krijgen ze die bij een ongewijzigde situatie 
(inkomensstijging of samenwonen) voor de rest van hun leven.
• Vertrouwen bij uitvoering van de Participatiewet. Mensen zonder werk behandelen we met 
vertrouwen. De verstikkende eis van de verplichte tegenprestatie, de taaleis en de zoektermijn voor 
jongeren schaffen we af en we versoepelen de sollicitatie- en inlichtingenplicht. We dringen de 
hoeveelheid formulieren terug. Als mensen foutieve informatie aanleveren, wordt dat gecorrigeerd 
zonder dat direct automatisch een boete volgt. Als begeleiding naar regulier werk niet mogelijk is, geven 
we mensen recht op een basisbaan op maat, met goede arbeidsvoorwaarden en het minimumloon. 
Zolang een toereikend sociaal minimum nog niet georganiseerd is, gaan we in de Participatiewet 
verlichte eisen toepassen, zoals de ruimte om tot € 2.400 per jaar aan giften te mogen ontvangen. Ook 
vallen in het eerste jaar het huis en de auto niet langer onder de vermogenstoets. We stimuleren dat 
mensen gaan werken vanuit een uitkering, onder andere door ze de mogelijkheid te geven om tot 15% 
boven op hun uitkering bij te verdienen. W e introduceren een terugvaloptie in de sociale zekerheid, 
zodat mensen weer werk kunnen aanvaarden zonder angst dat ze daarmee hun recht op uitkering 
verliezen als het tegenvalt.38
GroenLinks-PvdA verkiezingsprogramma 2023-2028• Een stevige basis voor iedereen. We zorgen voor een effectieve en doelmatige manier om armoede 
te bestrijden en een basis in ieders bestaan te leggen zonder geld over te maken aan mensen die 
het helemaal niet nodig hebben. We zijn voor een negatieve inkomstenbelasting. Binnen de huidige 
Belastingdienst is dit niet uitvoerbaar. We gaan onderzoeken wat nodig is om dit wel te kunnen 
uitvoeren. We evalueren de pilots omtrent ‘gewoon geld geven’ om te bezien welke groepen hier 
daadwerkelijk voor in aanmerking kunnen komen.
• Een fatsoenlijke oude dag voor iedereen. We verplichten werkgevers om een adequate 
pensioenregeling aan te bieden voor hun werknemers, en we verplichten zelfstandigen om zelf pensioen 
op te bouwen. Onnodig complexe regels in de AOW willen we wegnemen. Zoals afgesproken in het 
Pensioenakkoord kunnen mensen met zware beroepen als ze dat willen eerder stoppen met werken. 
We willen het pensioengeld inzetten voor verduurzaming en maatschappelijk verantwoorde activiteiten. 
Van de pensioenfondsbesturen verwachten we dat ze meer ruimte maken voor vrouwen, jongeren en 
meer diversiteit kennen. 
 
2.4 We helpen mensen met problematische schulden
• Aanpak niet-gebruik van inkomensondersteunende regelingen. Zolang er nog toeslagen bestaan, 
gaat de overheid mensen actief benaderen om hen te doen toekomen waar zij recht op hebben. Dat 
doet zij door bestanden en gegevens slim te koppelen – met een wettelijke grondslag en aandacht voor 
de bescherming van persoonsgegevens. Dit gebeurt bij life-events, zoals verlies van werk, geboorte, 
scheiding, verhuizing of overlijden. Ook zetten we verder in op gemeentelijke loketten waar mensen 
in één keer overzicht krijgen waar zij recht op hebben en waar zij alle regelingen in één keer en met 
één formulier kunnen aanvragen. Al deze communicatie moet op B1-taalniveau zijn, ook richting niet-
rechthebbenden. We zorgen dat de Belastingdienst, Toeslagen en UWV hier ook stappen in zetten. 
De grote groep minima die geen aangifte doet voor de inkomstenbelasting wordt voortaan proactief 
benaderd door de fiscus als ze geld terugkrijgen over de afgelopen vijf jaar. 
• Vast betalingsmoment. Uitkeringen, toeslagen en andere vormen van inkomensondersteuning worden 
voortaan op één vast moment uitbetaald. De zorgpremie, gemeentelijke- en waterschapsbelasting, 
huren bij corporaties, verzekeringen, gas, licht en water en betalingsregelingen bij de Rijksincassodienst 
worden zoveel mogelijk op één vast moment geïnd. Als het betalingsmoment in de feestdagen valt, 
krijgen mensen hun inkomen daarvoor en niet daarna. 
• Schulden voorkomen. We leggen consumentenkredieten en woekerrentes aan banden omdat deze 
mensen veel te vaak in de schulden brengen. Bij Buy Now Pay Later (BNPL) leggen we vast dat 
minimaal een derde van de aankoopprijs vooraf wordt betaald. In fysieke winkels verbieden we BNPL, 
de minimumleeftijd verhogen we naar 21 jaar, we maximeren het rentetarief dat gevraagd mag worden 
en we verplichten dat BNPL-diensten transparant zijn over hun verdienmodel. Als bedrijven niet 
aantoonbaar hebben gecontroleerd of mensen de aankopen wel konden betalen en de minimumleeftijd 
hebben, vervalt de schuld. Ook komt er meer aandacht voor financiële educatie op scholen, zodat 
jongeren leren verantwoord om te gaan met geld. 39
GroenLinks-PvdA verkiezingsprogramma 2023-2028• Een overheid die meer schuldenleed voorkomt. We stoppen de handel in schulden door 
incassobureaus. Daarnaast verlagen we de maximale incassokosten en rente op krediet. Deurwaarders 
brengen we in overheidsdienst, waarbij we zorgen dat mensen voortaan te maken hebben met 
één deurwaarder die per regio opereert, in plaats van tien verschillende. Deurwaarders krijgen een 
wettelijke taak om schulden te helpen voorkomen en we verplichten hen om melding te maken bij 
de gemeentelijke schuldhulp, net zoals dat geldt voor verhuurders, energie- en waterbedrijven en 
zorgverzekeraars, zodat mensen snel hulp krijgen. 
• Schulden bij de overheid. Overheidsinstanties stoppen met excessieve boetes op wanbetaling, en er 
komt één Rijksincassodienst die betalingen int voor de Belastingdienst, het UWV, SBV, DUO, het CAK, 
CJIB, waterschappen en gemeenten. Er komt een portaal voor alle openstaande boetes, schulden, 
heffingen en dagvaardingen. Zorgverzekeraars dragen klanten met een betaalachterstand niet langer 
over naar het CAK, maar aan de gemeente die op haar beurt achterhaalt wat er speelt en schuldhulp 
aanbiedt.
• Geen winst op menselijk leed. Schuldhulpverlening mag alleen nog worden uitgevoerd door partijen 
zonder winstoogmerk. Zo voorkomen we dat mensen in een hopeloze situatie ten prooi vallen aan 
‘hulpverleners’ die uit zijn op winstbejag. Het financieringsstelsel gaat op de schop, zodat mensen niet 
meer hun eigen bewindvoering hoeven te financieren vanuit de bijzondere bijstand. 
• Betere aanpak van problematische schulden. We moedigen mensen aan om hulp te vragen bij 
schulden. We voeren een landelijke pauzeknop in: zodra je hulp vraagt, gaat de inning van nieuwe 
schulden op pauze. Wanneer iemand schuldhulp accepteert, vervalt beslag op loon, goederen of 
uitkering. Iedereen die onder het sociaal minimum dreigt te komen door schulden, krijgt automatisch 
recht op een betalingsregeling. Gemeenten krijgen meer bevoegdheden om deze betalingsregelingen 
af te dwingen bij schuldeisers. Wanneer tweederde van de schuldeisers akkoord is, maken we de 
schuldenregeling bindend. Om ervoor te zorgen dat mensen niet door het ijs zakken, verhogen we de 
beslagvrije voet tot het sociaal minimum en helpen we mensen met de afbetaling van problematische 
schulden. Als dat nodig is, bieden we ze een traject richting opleiding, werk of vrijwilligerswerk. Er 
komen landelijke richtlijnen voor de organisatie van nazorg, gemeenten krijgen daarvoor meer middelen. 
We onderzoeken de mogelijkheid voor een generaal pardon en stellen hier een commissie voor in. 
Huisuitzettingen, zowel door woningcorporaties als particuliere verhuurders, kunnen enkel nog wanneer 
er sprake is van criminele activiteiten en niet meer vanwege betaalachterstanden. Het afsluiten van gas, 
water en licht wordt verboden.40
GroenLinks-PvdA verkiezingsprogramma 2023-20283. Herstel van vertrouwen en democratie
3.1 Een overheid die er weer voor ons is
• Rechtvaardigheid voor Groningen. Groningers is veel ellende aangedaan. Door onnodig complexe en 
vastgelopen bureaucratische processen komt daar maar geen einde aan. Ook moeten monumenten, 
kerken en karakteristieke gebouwen die de ziel van Groningen vormen, worden beschermd. We gaan 
de ereschuld aan Groningen inlossen en bieden de regio weer toekomstperspectief. In de nieuwe 
Groningenwet wordt vastgelegd hoe we de ereschuld aflossen, wie daarvoor verantwoordelijkheid 
draagt en hoe we dat gaan financieren. Van NAM-aandeelhouders Shell en Exxon verwachten 
we dat ze gaan bijdragen, en bij weigering zullen we ze daartoe dwingen. We zien erop toe dat 
de schadeafhandeling echt milder, makkelijker en menselijker wordt en integreren versterking en 
schadeafhandeling zoveel mogelijk. We investeren in zwembaden, buurthuizen, openbaar vervoer, 
sociaaleconomische vooruitgang en geven de Groningers zeggenschap.
• Herstel Toeslagen. Ook het toeslagenschandaal heeft veel levens kapot gemaakt en het vertrouwen 
in de overheid doen verdampen. De hersteloperatie is vastgelopen in bureaucratie en complexiteit. Er 
zijn geen simpele oplossingen, maar we gaan de bureaucratie en complexiteit verminderen. De basis 
is heldere kaders en vertrouwen. We creëren een route waarbij we de regie meer bij ouders leggen en 
waarbij snellere en simpelere afhandeling mogelijk is. Dat betekent dat we in die gevallen niet langer 
de geleden schade tot achter de komma uitrekenen, maar slachtoffers een bedrag geven waarmee ze 
verder kunnen in hun leven. Ook zoeken we samen met de slachtoffers naar een passende manier om 
het toeslagenschandaal deel te maken van ons collectieve geheugen.  
• Voorkomen van schandalen. Het toeslagenschandaal en de ellende die in Groningen is gebeurd, 
moeten we niet alleen herstellen, maar ook voorkomen. Daarom moeten we af van ingewikkelde 
overheidssystemen en de menselijkheid terugbrengen, zodat mensen nooit meer worden vermorzeld 
door een te machtige overheid. We laten een externe groep van onafhankelijke deskundigen onderzoek 
doen naar verschillende overheidsinstanties en advies geven over hoe die instanties rechtvaardiger, 
menselijker en begrijpelijker worden. Daarnaast laten we onderzoeken of toeslagen vervangen kunnen 
worden door alternatieven, zoals het basisinkomen. Elke provincie krijgt daarnaast een Provinciale 
Ombudsman zodat onrechtvaar  dige situaties zoals die bij het toeslagenschandaal en Groningen eerder 
worden gesignaleerd en voorkomen.
• Een overheid voor iedereen. De overheid is bedoeld om een vrij, waardig en zeker bestaan te 
garanderen. Daarvoor is het van belang dat ze haar burgers begrijpt. Om goed beleid te maken, 
wordt voortaan uitgegaan van de ervaringskennis van de mensen om wie het gaat. Niet langer voor 
hen zonder hen. Mensen die ervarings deskundige zijn, worden ingezet door de overheid om betaald 
gevraagd en ongevraagd advies te geven. Waar mogelijk worden zij begeleid naar een bepaalde functie 
in de relevante sector. Ook worden korte- en langetermijneffecten van beleid getoetst op de positie van 
vrouwen, LHBTQIA+-mensen, mensen met een beperking, mensen met een migratieachtergrond en 
jongeren en toekomstige generaties. 41
GroenLinks-PvdA verkiezingsprogramma 2023-2028• Een benaderbare overheid. We maken de overheid weer zichtbaar en aanspreekbaar. Dit betekent 
meer wijkagenten op straat met tijd om een praatje te maken, wijkteams die actief de wijken intrekken, 
hoogwaardige buurthuizen met sociaal werkers en loketten bij de gemeente waar mensen kunnen 
aankloppen voor al hun problemen met de overheid. Een aanspreekbare overheid betekent ook dat 
je altijd de mogelijkheid hebt om iemand te spreken. We leggen daarom vast dat menselijk contact 
nooit helemaal mag worden vervangen door chatrobots, online formulieren of telefoonbandjes. Voor 
alle overheidszaken die burgers digitaal kunnen regelen, moet een volwaardig niet-digitaal alternatief 
bestaan.
• Een kundige overheid. We investeren fors in de eigen kunde en kennis van de overheid. We maken 
de overheid minder afhankelijk van consultants en externe inhuur door actief te handhaven op de norm 
dat maximaal 10% van de personeelsuitgaven naar externe inhuur mag gaan. Deze norm brengen we 
vervolgens stapsgewijs naar beneden. In het aannemen van nieuwe ambtenaren gaan we sterker sturen 
op ervaringskennis. De te hoge roulatie van (top)ambtenaren op de ministeries remmen we af zodat zij 
weer duurzame kennis opbouwen. We besteden bijzondere aandacht aan het opbouwen van voldoende 
eigen kennis over ICT bij de overheid en een betere vormgeving van overheidsopdrachten op dit vlak. 
We investeren in ideeënvorming en versterken daarom de positie van adviesorganen, kennisinstellingen 
en (politieke) denktanks. Decentrale overheden en uitvoeringsorganisaties betrekken we actief bij de 
beleidsvorming zodat we zeker weten dat nieuw beleid ook goed uitwerkt. 
• Een kritische overheid. We geven ambtenaren meer ruimte om deel te nemen aan het publieke 
debat en hun kennis te delen met de buitenwereld. We versterken de aandacht voor ethiek en open 
gespreksvoering binnen de overheid en waarderen ambtenaren die zich intern kritisch uitlaten over 
beleid. We introduceren een toezichtwet die de positie van toe zichthouders versterkt en wettelijk 
vastlegt. Toezichthouders kunnen daardoor sterker en onafhankelijker opereren, zelfs als er grote 
belangen op het spel staan, zoals bij Schiphol of Tatasteel. We versterken het Huis voor Klokkenluiders, 
zodat misstanden aangekaart worden en mensen die aan de bel trekken altijd beschermd worden.
• Een overheid zonder discriminerende systemen. Aanvullend aan de hoog-risico systemen die 
benoemd worden in de Europese AI-wet, komt er een overheidsbreed onderzoek naar plekken waar 
geautomatiseerde besluitvorming op basis van voorspellingen wordt ingezet voor sociale voorzieningen. 
Hierbij wordt onderzocht of de gebruikte data, modellen en algoritmen leiden tot uitsluiting, 
achterstelling of discriminatie.
• Het recht op behoorlijk bestuur. We leggen het recht op behoorlijk bestuur vast in de Grondwet, in 
navolging van het Grondrechtenhandvest van de EU. Dat wil zeggen dat burgers de mogelijkheid krijgen 
door een onafhankelijke instantie gehoord te worden als zij het niet eens zijn met een overheidsbesluit 
waar ze nadeel van hebben, dat iedereen altijd inzage kan afdwingen in het eigen dossier en dat 
overheidsinstanties duidelijk communiceren over de reden van een besluit. Een algoritme of AI mag niet 
de enige reden zijn voor een besluit, als dat besluit een substantiële impact heeft op een burger of een 
bedrijf. 
• Grondwettelijke toetsing. We geven mensen het recht om een wet of de uitvoering van een wet te 
laten toetsen aan de Grondwet als zij het idee hebben dat hun grondrechten worden geschonden. Deze 
toetsing wordt een standaardonderdeel van de taakuitvoering van rechters.
• Rechten voor de natuur. De natuur is niet autonoom, altijd afhankelijk, haar belang wordt daardoor 
hoogstens indirect meegenomen. Daarom verankeren we de rechten voor de natuur in onze Grondwet. 
Ditzelfde doen we met de rechten van dieren.42
GroenLinks-PvdA verkiezingsprogramma 2023-20283.2 Een democratie van en voor iedereen
• Borgen van het burgerberaad als democratisch instituut. Gelote burgerberaden en wijkstemdagen 
zijn goede instrumenten om tot beter beleid te komen. Wij steunen het georganiseerde burgerberaad 
over klimaat. We doen de aanbevelingen recht door van tevoren duidelijk met elkaar af te spreken 
onder welke voorwaarden ze al dan niet worden opgevolgd, zonder uiteraard inbreuk te maken op 
de grondwettelijke positie van het parlement. Om het burgerberaad een vast onderdeel te laten zijn 
van onze democratie, bekijken we de mogelijkheid van een permanent burgerberaad dat politieke 
onderwerpen selecteert voor nieuwe burgerberaden. Decentrale overheden moedigen we actief aan om 
burgerberaden en wijkstemdagen onderdeel te maken van hun beleidsvoering.
• Het correctief referendum. Een goed functionerende democratie geeft burgers, bij wijze van noodrem, 
de mogelijkheid om eenmaal aangenomen wetgeving te corrigeren. We blijven het aangenomen voorstel 
voor het correctief referendum daarom steunen, waarbij we goed blijven kijken naar de democratische 
en rechtstatelijke inbedding ervan, naar de rol van internationale verdragen en naar een realistische 
hoogte van de uitkomstdrempel.
• Een parlementaire republiek. In een rechtvaardige samenleving wordt iedereen gelijk behandeld. Het 
koningshuis, met een onschendbaar staatshoofd dat op basis van erfopvolging gekozen wordt, past 
hier niet bij. We streven daarom naar het invoeren van een parlementaire republiek.  
• Politiek die ook voor jongeren werkt. Vooral voor jongeren zijn onze sociale grondrechten zoals 
kwalitatief goed onderwijs, een fijne en prettige leefomgeving of een eigen woning lang geen 
vanzelfsprekendheden meer. Omdat we zien hoe een stapeling van problemen bij veel jongeren tot 
een uitgesteld leven leidt, gaan we een Nationale Jeugdstrategie ontwikkelen, waarover de premier 
regie voert als coördinerend bewindspersoon. Ook willen we de betrokkenheid van jongeren bij 
de politiek vergroten. Dat doen we onder meer door de stemgerechtigde leeftijd te verlagen naar 
zestien jaar. En we gaan actieve campagnes uitrollen om de verkiezingsopkomst van jongeren en 
andere ondervertegenwoordigde groepen te vergroten. Ook verhogen we de subsidie voor (politieke) 
jongerenorganisaties zodat jongeren niet alleen vaker gaan stemmen, maar ook gestimuleerd 
worden om zelf actief te worden. Ook voeren we een jeugdparlement in naar Vlaams voorbeeld en 
ondersteunen we lokale overheden met het opzetten van jongerenraden.
• Versterken van de volksvertegenwoordiging. We vergroten de opsporingscapaciteit bij de politie 
om intimidatie, bedreiging of geweld richting volksvertegenwoordigers op te sporen. Het aantal 
zetels in de Tweede Kamer breiden we uit en er komt meer inhoudelijke ondersteuning, ook voor 
de wetenschappelijke instellingen van politieke partijen. Lokale, regionale en waterschapspartijen 
ontvangen meer financiële ondersteuning voor hun belangrijke werk. Ook de vergoeding van 
raadsleden, statenleden en waterschapsbestuurders gaat omhoog, en zij krijgen recht op een goede 
pensioenopbouw. De democratisering van de waterschappen die we de vorige kabinetsperiode hebben 
ingezet maken we af: alle zetels in de waterschappen worden via verkiezingen door burgers gekozen. 
De gemeenteraad blijft aan zet bij het kiezen van de burgemeester.
• De verhouding tussen Rijk en Regio. De verschillen in kansen en brede welvaart tussen de regio’s 
zijn groot. We maken werk van wederzijdse vertegenwoordiging: van regio’s op nationaal niveau en 
van het Rijk in de regio. Rijksdiensten en semipublieke diensten verspreiden we meer over het land. 
Voor grote regionale opgaves die de betrokkenheid van meerdere ministeries vereisen, komt er één 
verantwoordelijk minister. Decentrale overheden krijgen de financiële middelen die nodig zijn om 
hun taken uit te voeren. Dat houdt in dat de korting op het Gemeente- en Provinciefonds vanaf 2026 
wordt teruggedraaid. We zorgen dat er altijd voldoende middelen zijn voor het uitvoeren van landelijke 43
GroenLinks-PvdA verkiezingsprogramma 2023-2028wetgeving (het zogenaamde ‘medebewind’), zodat de uitvoering van deze taken niet ten koste gaat van 
andere taken van gemeenten en provincies. De opschalingskorting wordt afgeschaft en er komt weer 
een indexering die ook rekening houdt met demografische ontwikkelingen en de groeiende zorgvraag. 
We maken zo min mogelijk gebruik van ‘specifieke uitkeringen’, zodat gemeenten en provincies hun 
middelen in kunnen zetten op de voor hen belangrijke problemen.
• Overheden die samenwerken. De samenwerking tussen Rijk, gemeenten, provincies en 
waterschappen kan en moet beter. We realiseren ons dat veel maatschappelijke opgaven vragen 
om een uitmuntende samenwerking tussen alle over heidslagen. Daarom geven we de minister van 
Binnenlandse Zaken meer bevoegdheden bij nieuwe wetgeving die decentrale overheden raakt. Ook 
zorgen we voor een onafhankelijke arbiter voor bestuurlijke en financiële verschillen van inzicht tussen 
overheden. Er komt een dwingende toets op uitvoerbaarheid van nieuwe taken voor medeoverheden.
• Meer gelijkwaardigheid in rechten van burgers in ons Koninkrijk. We willen gelijkwaardigheid 
tussen Nederlanders in Caribisch en Europees Nederland. Er komt een eind aan het tweederangs 
burgerschap van de inwoners van Bonaire, Saba en Sint-Eustatius. Dit betekent onder andere dat er 
een fatsoenlijk sociaal minimum wordt ingevoerd op de eilanden zodat de armoede wordt tegengegaan 
en dat de gevolgen van de klimaatverandering op de eilanden wordt beperkt. De machtsbalans tussen 
de landen van ons Koninkrijk trekken we recht door de gevolmachtigde ministers van de Caribische 
landen en gedelegeerde Statenleden van de parlementen van deze landen de mogelijkheid te geven zelf 
een rijkswet in te dienen en erover mee te stemmen. Nu hebben zij alleen adviesrecht. Nederlanders 
hebben het recht om Nederlander en EU-burger te blijven, ook als ze de nationaliteit van hun gastland 
verkrijgen.
• Meer integriteit in het bestuur. We volgen de adviezen van het Europese anticorruptie-orgaan 
GRECO op, zodat Nederland een voorloper in integriteit wordt. We stellen scherpe regels op over het 
schenken aan politieke partijen: maximaal € 20.000 per persoon per jaar, bedragen boven de € 1.000 
worden openbaar gemaakt en zijn te herleiden tot een persoon. Schenkingen via een bedrijf of een 
stichting verbieden we. Bij politieke advertenties of advertenties die het publieke debat beïnvloeden 
is voortaan zichtbaar wie de betaler is. Het college Rechtspositie Politieke Ambtsdragers breiden we 
uit tot een onafhankelijke autoriteit die actief gaat handhaven op de naleving van de integriteitsregels 
en gedragscodes. Er komt een lobbyregister voor de Rijksoverheid waarin ambtenaren en politici 
vermelden met welke belangenorganisaties over welke onderwerpen contact is geweest voor het 
maken van beleid. In de eerste twee jaar dat bewindspersonen, Kamerleden en topambtenaren een 
nieuwe baan aanvaarden toetst het College Rechtspositie Politieke Ambtsdragers of er geen sprake is 
van belangenverstrengeling.
• Gedegen bescherming van onafhankelijke journalistiek. Onafhankelijke media spelen een 
cruciale rol in de democratie. We volgen de Europese mediawet en leggen de onafhankelijkheid van 
journalistieke redacties wettelijk vast. Dit betekent bijvoorbeeld dat redacties en niet de eigenaar het 
laatste woord hebben over belangrijke zaken als de aanstelling van een nieuwe hoofdredacteur of de 
identiteit van het medium. We begrenzen de hoeveelheid mediaplatforms die één bedrijf of persoon 
in handen mag hebben. Verder geven we meer financiële steun aan lokale en regionale media en 
stimuleren we nieuwe lokale media die coöperatief worden bestuurd. Ons doel is een reclamevrije 
publieke omroep, waar cultuur, educatie, nieuws en betrouwbare informatie vooropstaan. Alle landelijke 
publieke media-instellingen houden zich aan de journalistieke code van de NPO. Persvrijheid is een 
groot goed, maar is geen vrijbrief voor het verspreiden van desinformatie en het aanzetten tot haat en 
geweld. We maken alle producties van de publieke omroep op internet gratis toegankelijk en er komt 
een volwaardig nationaal media-archief. 44
GroenLinks-PvdA verkiezingsprogramma 2023-20283.3 De gemeenschap aan het roer
• Meer grond in gemeenschappelijke handen. We richten een Nationale Grondbank op. Met hulp van 
deze bank kunnen lokale en regionale overheden actief grondbeleid gaan voeren en eenvoudiger grond 
aankopen (tegen de gebruikswaarde). Zo wordt het makkelijker en goedkoper om woningen te bouwen, 
krijgen gemeenten meer ruimte om maatschappelijke initiatieven te ondersteunen met betaalbaar 
vastgoed en kunnen we natuurinclusieve boeren helpen door hen voor een aantrekkelijke prijs grond 
te laten pachten van de overheid. Bij al deze bestemmingen houden we de grond zoveel mogelijk 
in gemeenschapshanden. We gaan grondspeculatie actief tegen door gemeenten de mogelijkheid 
te bieden een belasting op braakliggende bouwgrond te heffen. Daarnaast zorgen we met een 
planbatenheffing dat een deel van de winst van grondspeculanten terugvloeit naar de gemeenschap. 
Dat stimuleert efficiënt gebruik van schaarse ruimte en maakt investeringen in gebiedsontwikkeling 
aantrekkelijker voor gemeenten. Ook komt er een bouwplicht, zodat eigenaren van grond met een 
bouwbestemming overgaan tot bouw. 
• Een helpende overheid voor een coöperatieve samenleving. Wij lanceren een landelijk 
actieprogramma voor het aanjagen van de coöperatieve samenleving. Hiermee stimuleren we 
gemeenten om een actief beleid voor burgerinitiatieven op te zetten, met als speerpunt toegankelijkheid 
voor iedereen. Zo komen er renteloze leningen, opstartsubsidies en kunnen initiatieven een beroep 
doen op juridisch advies en hulp bij de boekhouding. We introduceren de maatschappelijke coöperatie 
als aparte rechtsvorm. Dat maakt het eenvoudiger om maatschappelijke coöperaties te ondersteunen 
en uit te zonderen van regels voor commerciële organisaties. 
• Bloeiende gemeenschappen in de wijk. De democratie begint op buurt- en wijkniveau en bij alle 
andere manieren waarop burgers zich organiseren. We investeren daarom fors in de leefbaarheid van 
buurten en wijken en in plekken waar mensen samenkomen en zich kunnen organiseren. We stoppen 
de afbouw van de buurthuizen in Nederland, organiseren een landelijk dekkend netwerk van openbare 
bibliotheken en zorgen dat er in alle buurten en wijken voldoende gemeenschappelijke plekken zijn 
waar je graag wilt zijn. In dit kader zorgen we ook voor de terugkeer van culturele voorzieningen in die 
wijken. De woningcorporaties krijgen weer de expliciete taak om ook voldoende ontmoetingsplekken 
te organiseren in de buurten waar zij actief zijn. We verruimen daarnaast de mogelijk voor 
bewonersinitiatieven om maatschappelijk vastgoed, zoals een buurthuis, gemeenschappelijke tuin, stuk 
grond of speeltuin over te nemen van de gemeente om deze coöperatief te beheren als buurt (recht van 
overname). Wijkteams geven we de middelen en ruimte om meer te gaan opereren als opbouwwerkers: 
professionals die actief lokale gemeenschappen vormen en burgers ondersteunen om zich collectief te 
organiseren. 
• Passende waardering voor vrijwilligerswerk. We richten een stimuleringsfonds op voor 
kleine organisaties die geen vrijwilligersvergoeding kunnen betalen en verhogen de onbelaste 
vrijwilligersvergoeding. Mensen met een uitkering worden niet gekort als zij een vrijwilligersvergoeding 
ontvangen. De vrijwilligersvergoeding en de onkostenvergoeding worden niet bij elkaar opgeteld 
voor de belasting. We gaan onderzoeken welke bedrijvensubsidies opengesteld kunnen worden voor 
verenigingen en stichtingen. Ook zorgen we dat coöperaties, verenigingen en stichtingen een beroep 
kunnen doen op betaalde krachten via de basisbanen die gemeenten gaan creëren.45
GroenLinks-PvdA verkiezingsprogramma 2023-20283.4 Democratie begint bij rechtvaardigheid en inclusie
• Effectieve gelijke behandeling voor gelijke gevallen. Artikel 1 van onze Grondwet is duidelijk: in 
gelijke gevallen wordt iedereen in Nederland gelijk behandeld. Toch worden grote groepen mensen in 
ons land structureel uitgesloten of bedreigd. Om wie ze zijn of om wat ze geloven, hun sekse of hun 
seksuele gerichtheid. Ook weten we inmiddels dat de helft van de vrouwen en één op de vijf mannen in 
hun leven te maken hebben met seksueel grensoverschrijdend gedrag of geweld. Voor jonge vrouwen 
en LHBTQIA+ jongeren liggen deze cijfers nog veel hoger. Ook scoort Nederland hoog als het gaat om 
huiselijk geweld en femicide. Wij blijven ons hiertegen verzetten en blijven strijden voor een inclusieve 
en veilige samenleving. Dat doen we middels brede campagnes, het opvolgen van overheidsadviezen 
om dit een halt toe te roepen, het agenderen van misstanden, het confronteren met aannames en 
vooroordelen en het controleren van systemen. Het Verdrag van Istanbul en het VN-Vrouwenverdrag 
worden nageleefd en de internationale implementatie van deze verdragen wordt bevorderd.
• Einde aan institutioneel racisme en genderongelijkheid. We vinden het onacceptabel dat structurele 
en georganiseerde vormen van discriminatie vanwege huidskleur, gender, religie, nationaliteit en cultuur 
voorkomen in Nederland. Dit zien we terug op bijvoorbeeld de arbeidsmarkt, volkshuisvesting en in 
het veiligheidsbeleid. We werken actief aan een cultuuromslag waarin de onderliggende vooroordelen 
en machtsmechanismen worden doorbroken. De overheid geeft het goede voorbeeld met divers 
en inclusief beleid bij benoemingen, handhaving van sociale (en seksuele) veiligheid en landelijke 
campagnes. Alle overheidsinstanties stoppen met het gebruik van risicoprofielen en algoritmes die 
fraude, criminaliteit of ongewenst gedrag ‘voorspellen’. We werken het nationale algoritmeregister, 
waarin alle algoritmen staan die overheden gebruiken, zo snel mogelijk bij. Ook schrappen  we de 
zogenaamde Rotterdamwet (officieel: de Wet Bijzondere Maatregelen Grootstedelijke Problematiek), die 
onderscheid maakt tussen mensen op basis van inkomen en culturele achtergrond.
• Samen herdenken, verwerken en herstellen. Nederland heeft excuses gemaakt voor het koloniale en 
slavernijverleden. Nu is het tijd om werk te maken van verbinding en herstel. Er komt een herstelfonds 
voor nazaten van tot slaaf gemaakten. Samen met de gemeen schappen wordt bepaald hoe dit fonds 
wordt ingevuld. We gaan verder met de gesprekken binnen de gemeenschappen in Europees Nederland 
en Caribisch Nederland over het koloniale en slavernijverleden, de doorwerking hiervan en het nodige 
herstel. In het hele onderwijs komt er voldoende aandacht voor het koloniale en slavernijverleden 
van ons land. En er komt een slavernijmuseum in Nederland en het Caribisch gebied, met aandacht 
voor de trans-Atlantische slavenhandel, de slavernij in Azië, in voormalig Nederlands-Indië en voor 
contractarbeid. 1 juli (Keti Koti) en 5 mei (Bevrijdingsdag) worden nationale vrije dagen. Historische 
figuren die misdaden tegen de menselijkheid hebben begaan of verantwoordelijk waren voor genocide, 
worden niet meer verheerlijkt.  
En we zorgen dat de verhalen over de helden van onze gedeelde geschiedenis worden verteld. We 
hebben oog voor de nog altijd onderbelichte bladzijden van ons koloniale verleden, waaronder de 
historische en actuele situatie in West-Papua en de Molukken. En wij spannen ons in om huidige 
misstanden in voormalige kolonies (zoals de mensenrechtenschendingen in Papua) te verhelpen. Wij 
zetten ons in om het teruggeven van tijdens het Nederlandse koloniale bewind, geroofde kunst van 
bevolkingsgroepen die geen zelfbeschikking hebben, alleen in overleg met en alleen met akkoord van 
die bevolkingsgroepen, te laten plaatsvinden. Waar mogelijk gebeurt dit in overleg met diaspora en 
nabestaanden in Nederland.46
GroenLinks-PvdA verkiezingsprogramma 2023-2028• Het bevorderen van diversiteit. Voor een integrale aanpak van discriminatie, racisme, 
genderongelijkheid en seksueel geweld (nationaal actieplan) is het cruciaal om in alle sectoren diversiteit 
te bevorderen. Veel prioriteit geven we aan meer diversiteit bij de politie, zodat het een politie van en 
voor iedereen wordt (lees ons uitgebreidere programmapunt bij ‘Veiligheid voor leefbaarheid’). Ook 
ambtenaren en andere werknemers moeten in beginsel de zelfbeschikking hebben om zich vrij naar 
eigen levensovertuiging te kleden, inclusief religieuze uitingen. In tal van functies en beroepen streven 
we naar een zo evenredige mogelijke verdeling van vrouwen en mannen, mensen met een bi-culturele 
achtergrond en andere groepen. Dat geldt zeker voor politieke functies, en functies binnen de overheid. 
We volgen daarbij de aanbevelingen van ‘Stem op een Vrouw’. Ook in de publieke sector is nog veel 
werk te verzetten. Zo zien we bijvoorbeeld dat er nog steeds een grote achterstand is in het aantal 
vrouwelijke hoogleraren en hoogleraren met een bi-culturele achtergrond. Daarom wordt in de publieke 
sector de komende jaren ingezet op een transparant en modern loopbaanbeleid.
• Geen discriminatie door bedrijven. Bedrijven die zich schuldig maken aan (stage)discriminatie krijgen 
stevige boetes en worden uitgesloten van overheidsopdrachten. De Nederlandse Arbeidsinspectie 
wordt toegerust met capaciteit en financiële middelen voor onderzoek naar discriminatie en ongelijke 
kansen in werving en selectie. Bedrijven die verzoeken ontvangen om te discrimineren, bijvoorbeeld als 
uitzendbureau of makelaar, hebben de plicht om dat verzoek te melden. Bedrijven dienen ook te zorgen 
voor een veilig werkklimaat als onderdeel van hun arbeidsomstandigheden-verplichtingen; sociale 
veiligheid en het tegengaan van seksueel grensoverschrijdend gedrag horen daarbij. We trekken de 
vergunning voor verhuurders in als zij discrimineren. Ook voor makelaars komen er vergunningen. We 
stimuleren de samenwerking en kennis-uitwisseling tussen de orga nisaties die discriminatie voorkomen 
en bestrijden, en daar expertise over opbouwen.
• Meer gelijkheid binnen bedrijven. We dichten de loonkloof tussen mannen en vrouwen definitief. 
De overheid geeft daarin het goede voorbeeld, en voor bedrijven voeren we zo snel mogelijk een Wet 
gelijke beloning in ter implementatie van de Europese wet loontransparantie. Hierbij wordt de bewijslast 
voor ongelijke beloning omgedraaid: de werkgever toont aan dat er geen loondiscriminatie is. Er komt 
een certificeringsstelsel waarmee bedrijven met meer dan 100 werknemers aantonen dat ze gelijk loon 
voor gelijk werk bieden: zo wordt het aan werkgevers om aan te tonen dat hun beloningsbeleid eerlijk 
is. De overheid ondersteunt zowel kleine als grote bedrijven actief bij het verkleinen van de loonkloof 
en het bevorderen van diversiteit binnen hun onder  neming ten aanzien van met name biculturaliteit, 
gender, en seksuele en genderdiversiteit. Wij stimuleren bedrijven en instellingen om goede ervaringen 
hiermee uit te wisselen, onder andere door ‘Diversiteit in Bedrijf’ te goed te verankeren en steunen. 
We stimuleren om vast te leggen in CAO’s dat diversiteit wordt bevorderd en dat sociale uitsluiting of 
discriminatie onacceptabel is. Daarnaast handhaven we de wetgeving dat maximaal 60% van de raden 
van commissarissen bestaat uit personen van hetzelfde gender en breiden deze uit naar de raden 
van bestuur. Discriminatie op de arbeidsmarkt blijft, zelfs met vele openstaande vacatures, een reëel 
probleem. Wij overleggen met de vakbeweging over versterking van de instrumenten om discriminatie 
te bestrijden en, nog liever, te voorkómen.
• Aanpakken seksueel grensoverschrijdend gedrag. We zetten de aanpak van seksueel 
grensoverschrijdend gedrag door als onderdeel van het nationaal actieprogramma (NAP), wat zich 
uitstrekt van preventie tot de justitiële keten. Waar nodig worden onderdelen wettelijk verankerd 
(denk aan vertrouwenspersonen en gedragscodes). Het NAP wordt uitgebreid naar huiselijk geweld 
en femicide. Een regeringscommissaris zal ook de komende periode nog dienen als aanjager voor 
de noodzakelijke cultuurverandering. De aanpak wordt zowel uitgevoerd in de publieke als private 
sector met betrokkenheid van ervaringsdeskundigen. We zetten een onderzoeksraad voor Sociale en 
Seksuele veiligheid op die dient als kennis- en coördinatiecentrum van alle sectorale meldpunten en 47
GroenLinks-PvdA verkiezingsprogramma 2023-2028die onderzoek doet naar specifieke casussen. Er komt een wettelijk kader voor onderzoeksbureaus 
die onderzoek doen in opdracht van organisaties of bedrijven naar seksueel grensoverschrijdend 
gedrag of sociale veiligheid. Bedrijven zorgen ook voor een aanpak als onderdeel van hun 
arbeidsomstandigheden. Zij stellen daarvoor vertrouwenspersonen aan, hebben een transparante 
klachtenprocedure en werken met hun medewerkers aan het levend houden van een gedragscode en 
een veilige cultuur. Er komt meer aandacht voor de slachtoffers van seksueel- en huiselijk geweld. We 
trainen agenten zodat zij signalen van seksueel geweld herkennen en daar goed mee om kunnen gaan 
en investeren met prioriteit in de politiecapaciteit voor de behandeling van aangiften van haatdelicten 
en strafbaar seksueel overschrijdend gedrag. Ook breiden we bijvoorbeeld de Centra Seksueel Geweld 
en ‘veilig thuis’-huizen verder uit. Zo krijgen zedenslachtoffers betere psychologische begeleiding en 
kunnen aanwijzingen om verdachten te vervolgen beter veiliggesteld worden.
• Beschermen van LHBTQIA+-rechten. We scherpen het Wetboek van Strafrecht en de Algemene 
wet gelijke behandeling aan, zodat duidelijk wordt dat ook de discriminatie op basis van LHBTQIA+ 
strafbaar is (ook voor de BES-eilanden). We verbieden conversie-therapieën waarbij wordt geprobeerd 
mensen te ‘genezen’ van hun genderidentiteit en/of seksuele voorkeur. Mensen die gebruik willen 
maken van transzorg hoeven hier niet meer verplicht een diagnose voor te krijgen, maar hebben recht 
op directe zorg. De verplichte geslachtsregistratie bij de overheid schaffen we af en we maken het 
mogelijk om op identiteitspapieren geen geslacht te laten vermelden of een andere aanduiding dan M of 
V te kiezen. We blijven financiële ondersteuning bieden aan programma’s die zich specifiek richten op 
de emancipatie en het ondersteunen van oudere of bi-culturele LHBTQIA+-personen, mensen met een 
beperking en op het voorkomen van suïcide binnen deze groepen. In opvanglocaties voor vluchtelingen 
gaat speciale aandacht uit naar de veiligheid voor LHBTQIA+-personen. De procedure om in bestaande 
geboorteaktes de vermelding van het geslacht te wijzigen, wordt versimpeld; de nu nog verplichte 
“deskundigenverklaring” vervalt.
• Erkenning voor regenbooggezinnen. We introduceren zo snel mogelijk een nieuwe wettelijke 
regeling voor meerouderschap. Vruchtbaarheidsbehandelingen worden voortaan ook vergoed als een 
draagouder een kind draagt voor een regenbooggezin. Bij de implementatie van het kinderrechten-
verdrag krijgen kinderen in beginsel recht op de nabijheid van alle ouders.
• Meer vrijheid om je te verbinden. Veel rechten en plichten zijn nog te nadrukkelijk verbonden 
aan het traditionele gezin en directe familie. Wij willen dat er meer keuzevrijheid komt in de formele 
verbintenissen die mensen aan kunnen gaan. We voegen de mogelijkheid van een neutrale 
geregistreerde verbintenisvorm toe aan het Burgerlijk Wetboek. Dat zorgt ervoor dat mensen kunnen 
vastleggen welke wederzijdse rechten, plichten en zorg zij ten opzichte van elkaar hebben, zonder 
dat zij daarvoor hoeven te trouwen of een geregistreerd partnerschap hoeven aan te gaan. Dit geldt 
voor zowel twee- als meerper soons relaties waarin sprake is van wederzijdse instemming. Ook in het 
belastingstelsel streven we naar meer gelijkheid tussen verschillende vormen van samenleven.
• VN-verdrag Handicap als norm. We bouwen aan een inclusieve samenleving waarin ook mensen met 
een beperking volwaardig mee kunnen doen door het VN-verdrag inzake de rechten voor personen 
met een handicap volledig uit te voeren. De definitie van algemene toegankelijkheid in dit verdrag 
wordt de norm. We maken vaart met de ratificatie van het Facultatieve Protocol van het VN-verdrag. 
Ervaringsdeskundigen worden betrokken in het volledige beleidsproces. Het openbaar vervoer, de 
publieke ruimte, bedrijfsruimten en overheidsgebouwen worden breed toegankelijk voor ouderen 
en mensen met een beperking. Toegankelijkheid voor mensen in een rolstoel of met een beperking, 
conform het vereiste van artikel 9 VN-verdrag Handicap, wordt geborgd in het verlenen van bouw- en 
omgevingsvergunningen. In de zorg garanderen we dat zorglocaties ook geschikt zijn voor mensen 
met een meervoudige beperking. Organisaties en werkgevers worden ondersteund om de overstap 48
GroenLinks-PvdA verkiezingsprogramma 2023-2028naar brede toegankelijkheid te maken. Alle overheidscommunicatie, informatie van organisaties die 
een overheidstaak vervullen, informatie die wordt gefinancierd met publiek geld en het (digitale) 
betalingsverkeer zijn breed toegankelijk voor mensen met een beperking of worden dat gemaakt.
• Betere aanpak van discriminatie. De activiteiten die nodig zijn om het werk van de Nationaal 
Coördinator Racisme en Discriminatie ruchtbaarheid te geven, kunnen rekenen op structurele 
financiering. De aanstelling van de nationaal coördinator wordt verlengd. Het College voor de Rechten 
van de Mens versterken we, zodat zij actief onderzoek kan doen bij partijen die worden verdacht 
van discriminatie of seksisme. Ook ondersteunen en versterken we initiatieven van emancipatie- en 
doelgroeporganisaties.  
• Oprichting landelijke antidiscriminatievoorziening. Vergelijkbaar met Bureau Slachtofferhulp 
komt er een landelijke organisatie (met decentrale locaties) voor melding van discriminatie. Naast 
klachtenbehandeling worden hier ook preventieve taken ondergebracht. De organisatie krijgt ruimte om 
onderzoek te doen en de mogelijkheid om te beboeten. Ook voegen we mogelijkheden om racisme en 
discriminatie te bestrijden toe aan als bevoegdheid van burgemeesters. 
• Stoppen van moslimdiscriminatie en islamofobie. Middels strengere controles voorkomen we de 
discriminatie van moslims door banken en financiële instellingen. Ook treden we harder op tegen 
vormen van discriminatie op de woningmarkt, de arbeidsmarkt, stagemogelijkheden, de zorg en de 
openbare of particuliere maatschappelijke diensten (zoals bij toegang tot culturele instellingen, cafés 
en discotheken). We werken aan bewustwording omtrent islamofobie, bijvoorbeeld door voorlichting 
op scholen en maatschappelijke organisaties. We schaffen het gedeeltelijk verbod gezichtsbedekkende 
kleding af.
• Stoppen van anti-zwart racisme. Wij steunen het Europees Parlement in zijn oproep en zien anti-
zwart racisme als specifieke discriminatiegrond. Naast aandacht in het onderwijs voor ons koloniaal- 
en slavernijverleden is het belangrijk dat er meer bewustwording komt over hoe die geschiedenis en 
mensbeelden nog steeds in de maatschappij doorwerken. We gaan harder optreden tegen vormen 
van discriminatie tegen zwarte mensen, bijvoorbeeld binnen de arbeidsmarkt, het onderwijs en 
de woningmarkt. We continueren het VN-programma ‘Internationaal decennium voor mensen van 
Afrikaanse afkomst’ dat in 2024 afloopt.
• Stoppen van antisemitisme. Op scholen wordt meer aandacht besteed aan de Holocaust, 
hedendaags antisemitisme en de Joodse geschiedenis en cultuur. Daarnaast zetten we ons de 
komende jaren in voor een brede Europese aanpak van antisemitisme, onder andere door sociale 
internetplatforms te verplichten hiertegen op te treden. 
• Stoppen van anti-aziatisch racisme. Anti-Aziatisch racisme wordt integraal opgenomen in 
anti-discriminatiebeleid en onderzoek naar racisme in Nederland. Er komt meer aandacht voor 
arbeidsdiscriminatie, de speci fieke zorgbehoeften van Aziatische Nederlanders in de gezondheidszorg, 
een het bestrijden van schadelijke stereotypen en racisme in de media. In het onderwijs wordt ingezet 
op inclusief lesmateriaal en een veilige leeromgeving.
• Harder straffen van discriminatie en racisme. We geven het Openbaar Ministerie meer ruimte 
om discriminatiezaken te vervolgen. Ook verhogen we de strafmaat voor haatmisdrijven, zoals 
discriminerend geweld, femicide bedreigingen en intimidatie. Zaken als online haat en discriminerende 
spreekkoren pakken we harder aan.
• Aanpak mensenhandel. Er komt een eenduidige, landelijke aanpak op het gebied van mensenhandel. 
De huidige aanpak is te versnipperd en gemeenten kunnen het probleem niet altijd de prioritering geven 
die het verdient.49
GroenLinks-PvdA verkiezingsprogramma 2023-20284. Een bloeiende landbouw en natuur
4.1 Rijke natuur voor welzijn van mens en dier
• Prioriteit aan natuurherstel. Uiterlijk in 2030 is de trend van achteruitgang van de biodiversiteit 
gekeerd. We houden vast aan het doel om de stikstofuitstoot in 2030 te halveren. In 2050 is voor alle 
soorten de gunstige staat van instandhouding behaald. Dat doen we door beschermde natuurgebieden 
aan elkaar te verbinden en door bufferzones om deze gebieden heen te creëren. Voor meer 
biodiversiteit zetten we het beleid voor Nationale Parken voort. Onze inzet in Europa voor goedkeuring 
van de natuurherstelwet gaat door, waarbij we ons ook hardmaken voor een Europese bodemwet. 
De wolf is welkom in heel Nederland. We handhaven de beschermde status van de wolf en helpen 
dierenhouders daar waar nodig met het nemen van preventieve maatregelen om eventuele schade door 
wolven te voorkomen. 
• Natuurherstel buiten de beschermde natuurgebieden. We starten een ambitieus programma 
om basiskwaliteit natuur te realiseren, zodat we invulling geven aan dit deel van de Europese 
Natuurherstelwet. We gaan natuur verbinden, door programma’s zoals Ruimte voor Levende Rivieren, 
Natuurkracht Limburg, het herstellen van het Haringvliet als een riviermonding en het Lauwersmeer. 
We realiseren de OostvaardersWold. We versterken de natuur in en om steden, door middel van een 
landelijke norm voor groen in de stad en aanvullend stimulerend beleid.
• Terugbrengen landschapselementen. We volgen de lijn van het Aanvalsplan Landschap. In 2030 
hebben we de doelstelling van 10% groenblauwe dooradering met landschapselementen bereikt. Bij 
aanplant van nieuwe (houtachtige) landschapselementen, bomen en bossen, maken we zoveel mogelijk 
gebruik van Europees plantmateriaal, zodat deze robuuster en (storm)bestendiger worden en de kans 
op het ontstaan van plagen kleiner is. Landgoed Amelisweerd behouden we door de A27 bij Utrecht 
niet te verbeden. We omarmen het door de provincie en gemeente Utrecht ontwikkelde alternatief.
• Ondernemen met natuur. Boeren die zich inzetten voor dierenwelzijn, natuurbescherming en 
herstel worden beloond. We breiden teeltvrije zones voor de landbouw uit om water en natuur beter 
te beschermen en stimuleren boeren om in die teeltvrije zones te werken aan bloemrijke randen, 
natuurvriendelijke oevers of herstel van landschapselementen. Landschapsgrond, of ‘ondernemen 
met natuur’ wordt een optioneel instrument voor grondeigenaren die in de directe omgeving van 
natuurgebieden graag door willen met ondernemen. We maken land vrij om natuurinclusieve 
bouwmaterialen te telen, zoals hennep en hout. We voeren het Aanvalsplan Grutto uit en de gehele 
keten van de veehouderij wordt dierwaardig. We stimuleren slim landgebruik en dubbelfuncties volgens 
het Nationaal Programma Landelijk Gebied (NPLG). Boeren die stoppen of extensiveren, kunnen 
rekenen op een actieteam Ruimtelijke Herontwikkeling voor hulp bij het ontwikkelen van andere 
economische activiteiten. We anticiperen op nieuwe verdienmodellen voor de boeren, door bijvoorbeeld 
op boerenerven maatschappelijk wenselijke bestemmingen mogelijk te maken, zoals woningen voor 
starters of senioren of een minicamping. 50
GroenLinks-PvdA verkiezingsprogramma 2023-2028• Behoud natuur op zee. Conform Europese en internationale afspraken verkrijgt 30% van het 
Nederlandse zeeoppervlak, inclusief de Waddenzee en de Zuidwestelijke Delta, tegen 2030 een 
beschermde status, samen met andere Noordzeekuststaten maken we een plan om scheepvaart, 
visserij, defensie, zandwinning, windenergie, CO2-opslag en natuurontwikkeling op elkaar af te 
stemmen en waar mogelijk te combineren. Daarbij zorgen we voor een rechtvaardig transitieplan voor 
de visserij. Als eerste stap in het geven van rechten aan de natuur, werken we aan rechtspersoonlijkheid 
voor een specifiek ecosysteem, zoals de Waddenzee of de Maas. We sluiten ons daarvoor aan bij 
initiatieven van onderop en werken waar mogelijk samen met buurlanden. Internationaal maken we ons 
hard voor het strafbaar stellen van (grootschalige) beschadiging, vernietiging of verlies van natuur en 
ecosystemen. Ecocide wordt strafbaar in Nederland en we streven naar een wereldwijd verbod.
• Meer natuurinclusieve energie- en landbouw. Omdat zonnepanelen, windmolens, 
hoogspanningskabels en transformatorstations een groot beslag leggen op de ruimte in ons land, 
komen er landelijke afspraken over de manier waarop natuur en landschap in de regio het uitgangspunt 
zijn voor locatiekeuzes. We zorgen ervoor dat de aanleg van energie-infrastructuur samengaat met 
natuur- en omgevingsversterkende maatregelen. Ook werken we het kwaliteitsfonds uit, zodat 
natuurversterking rondom energieprojecten wordt gerealiseerd. We passen het bouwbesluit aan, zodat 
planologisch duidelijk wordt hoe een ontwikkeling de biodiversiteit doet toenemen. Er worden normen 
voor natuurinclusiviteit vastgelegd in relevante wetgeving.
• Een nieuwe Nationale Omgevingsvisie. In een nieuwe Nationale Omgevingsvisie werken we uit hoe 
we de ruimtelijke ontwikkeling van de grote transities waarvoor we staan – zoals de volkshuisvesting, 
de transitie naar een natuurinclusieve en dierwaardige landbouw, herstel en uitbreiding van de 
natuur, de energietransitie en duurzame mobiliteit – concreet gaan vormgeven. We werken niet langer 
met vrijblijvende doelen, maar leggen normeringen en transitiepaden vast in  bindende juridische 
instrumenten. Water en bodem zijn daarbij sturend. De minister van Ruimtelijke Ontwikkeling 
krijgt doorzettingsmacht om zo nodig de samenhang van het ruimtelijk beleid en de noodzaak van 
meervoudig ruimtegebruik bij collega-bewindspersonen af te dwingen. 
• Een verbeterde Omgevingswet. We verwachten dat de invoering van de nieuwe Omgevingswet per 1 
januari 2024 juridische problemen bij burgers en bedrijven kan veroorzaken met mogelijk onwenselijke 
vertragingen op belangrijke dossiers. Daar waar uitvoeringsproblemen plaatsvinden, maken we het 
mogelijk om een exit-strategie toe te passen, zodat onderdelen van de Omgevingswet snel (tijdelijk) 
buiten werking gesteld kunnen worden. We heroverwegen alle onderdelen van de Omgevingswet 
op basis van de vraag of ze nog passen bij de toekomstige opgaven. Het uitgangspunt van de 
Omgevingswet, integraal werken en participatie, blijft behouden.
4.2 Een toekomst voor natuurinclusieve landbouw en voedsel
• Gerichte uitkoop. Om de natuur te laten herstellen is het van belang grote vervuilers dichtbij 
natuurgebieden uit te kopen. We zetten in op een actief uitkoopbeleid. Als niet genoeg boeren op 
vrijwillige basis meedoen, zijn we ook bereid om boeren verplicht uit te kopen. Als we inzetten op 
normeren en beprijzen, zijn bovendien minder royale subsidies en uitkoopregelingen nodig. We stoppen 
met subsidies aan de veehouderij voor onbewezen technologische innovaties. 51
GroenLinks-PvdA verkiezingsprogramma 2023-2028• Minder vervuilende landbouw. We kiezen voor de invoering van een graslandnorm en romen 
dierrechten af. Daarbij concentreren we ons in eerste instantie op overgangsgebieden rondom 
natuurgebieden en weidevogelkerngebieden. Het uitgangspunt is dat vervuilende boeren betalen voor 
hun uitstoot. De opbrengsten gebruiken we voor investeringen in verduurzaming. Voor de landbouw 
wordt uitstoot belast en koolstofvastelegging beloond. De opbrengst vloeit terug naar het transitiefonds 
voor de verduurzaming van de landbouw. Daarbij willen we boeren de vrijheid geven om zelf te bepalen 
op welke manier ze hun uitstoot terugdringen. Om natuur, klimaat en grondstoffen te sparen, worden 
kunstmest en chemische pesticiden zo snel mogelijk uitgefaseerd. De recycling van fosfaat en andere 
nutriënten uit rioolwaterzuiveringsslib wordt verplicht. We steunen een voortvarende aanpak binnen 
de EU en voeren een nationale heffing op schadelijke bestrijdingsmiddelen in, waarvan de opbrengst 
wordt gebruikt om boeren te helpen minder chemische middelen te gebruiken. Zowel de landbouw als 
overheden en particulieren stoppen met het gif glyfosaat.
• Meer en betaalbaar biologisch voedsel in de winkel. We zetten supermarkten in beweging om 
een oplopend percentage producten uit biologische landbouw en andere vormen van duurzaam 
geproduceerd voedsel te verkopen. We stimuleren de ontwikkeling en de opschaling van de productie 
van ‘cellulaire landbouw’ (precisiefermentatie en kweekvlees). We bevorederen de eiwittransitie, met als 
tussendoel dat in 2030 onze eiwitten voor 60% uit plantaardige bron komen en voor 40% uit dierlijke 
bron.
• Een publieke voorziening voor goed eten. We beginnen met de landelijke uitbouw van een nieuwe 
publieke voorziening voor goed en betaalbaar eten, in lijn met de initiatieven van de Volkskantine. 
Zoals de bibliotheek lezen toegankelijk maakt, zo maakt deze basisvoorziening goed en gezond eten 
toegankelijk. Voor snackbarprijzen kunnen mensen hier biologische, plantaardige en verse gerechten 
kopen met ingrediënten die worden ingekocht bij lokale boeren. Buurtbewoners krijgen zoveel mogelijk 
zeggenschap en inspraak in de precieze vormgeving per locatie.
• Een Europees circulair voedselsysteem. We maken ons sterk voor omvorming van het 
Gemeenschappelijk Landbouwbeleid van de EU tot een Gemeenschappelijk Voedselbeleid. 
Daarbij zet de EU al haar beleidsinstrumenten in om te bouwen aan een circulair voedselsysteem 
dat ecologische grenzen respecteert, bodemkwaliteit en biodiversiteit verbetert, anticipeert op 
klimaatverandering, dierenwelzijn waarborgt, de eiwittransitie versnelt, gezond en betaalbaar voedsel 
biedt aan consumenten en een eerlijke beloning oplevert voor duurzame en biologische boeren. 
We bouwen de subsidies voor de productie van dierlijke producten af. De huidige inkomenssteun 
aan boeren vervangen we door steun aan biologische en natuurinclusieve kringlooplandbouw, 
beloningen voor de maatschappelijke diensten die boeren leveren en ondersteuning van een gezonde 
voedselomgeving. We houden vast aan de strenge Europese regels voor transgenetische modificatie 
van landbouwgewassen. Voor gewassen die gemodificeerd zijn zonder soortvreemd DNA (cisgenese), 
bijvoorbeeld met de CRISPR-Cas-techniek, bepleiten we een Europese toets op maatschappelijke 
waarde. Ook zetten we ons in voor handhaving van de etiketteringsplicht. 
• Einde aan de bio-industrie. Alle huisvesting voor landbouwdieren moet uiterlijk in 2030 voldoen 
aan de hoogste normen voor dierenwelzijn en volksgezondheid. Kooien worden afgeschaft. Nieuwe 
stallen staan we enkel toe ter vavanging van oude stallen of als dat nodig is voor verplaatsing van 
bedrijven, waarbij de nieuwe stallen moeten voldoen aan de hoogste normen voor dierenwelzijn en het 
aantal dieren niet toeneemt. In slachthuizen komt verplicht cameratoezicht en de maximale duur van 
diertransporten wordt verkort.  52
GroenLinks-PvdA verkiezingsprogramma 2023-2028Weidegang voor grazende dieren en uitloop voor varkens en pluimvee worden verplicht. Om het risico 
op nieuwe zoönosen te verkleinen, worden pluimveehouderijen nabij waterrijke natuur beëindigd 
of verplaatst. Ook voeren we een afstandscriterium in voor grote concentraties landbouwdieren tot 
landbouwdieren van een andere soort, of tot woonwijken. Dit alles moet leiden tot een forse verkleining 
van de veestapel in Nederland. Daar waar mogelijk willen dit borgen in wetgeving. In Europa zet 
Nederland zich in voor een ambitieuze herziening van de EU-dierenwelzijnswetgeving.
• Handhaving dierenwelzijnsregels. In lijn met de Wet dieren staan we niet langer toe dat dieren 
worden onderworpen aan lichamelijke ingrepen om ze aan te passen aan het stalsysteem, zoals het 
couperen van varkensstaarten. We gaan het Beter Leven-keurmerk opleggen aan supermarkten en 
de industrie, waarbij in 2030 alleen producten in de schrappen liggen met minimaal twee sterren en 
per 2040 met drie sterren. Dierenfokkers en handelaren mogen alleen werken met een vergunning. We 
leggen vermaak met dieren, zoals het gebruik van dieren in tentoonstellingen en shows, aan banden 
en scherpen het toezicht aan om misstanden te voorkomen. De handel en import van dieren die in 
NEderland niet mogen worden gefokt worden verboden. Het tentoonstellen en verhandelen van honden 
en katten die in Nederland niet mogen worden gefokt, wordt verboden. Tarieven voor de behandeling 
door de dierenarts worden wettelijk gereguleerd. We stimuleren de transitie naar proefdiervrij 
onderzoek, waarbij dierproeven toegestaan zijn mits het de enige manier is om een substantiële 
verbetering van de volksgezondheid te bereiken. Voor plezierjacht is geen plaats meer, beheerjacht 
staan we alleen toe bij bedreiging van de volksgezondheid, veiligheid of biodiversiteit en als bewezen is 
dat andere diervriendelijke alternatieven niet werken. Overbevissing gaan we wereldwijd tegen, zoveel 
mogelijk in Europees verband. We faseren zware sleepnetvisserij uit en creëren meer visserijvrije zones. 
Dierenwelzijnsregels gaan ook gelden voor vissen in kwekerijen en voor de wildvang komt budget oor 
welzijnsonderzoek. 
 
4.3 Nederland waterland
• Betere waterkwaliteit. Om ons te behoeden voor grote problemen met het watersysteem leven 
we de Europese afspraken na: samen met de waterschappen en natuur- en agrarische organisaties 
zetten we een kwaliteitsoffensief in, zodat onze wateren in 2027 voldoen aan de Europese normen. 
Duurzame natuurinclusieve land- en tuinbouw is hiervoor de sleutel. Deelname aan het Deltaplan 
Agrarisch Waterbeheer en het hebben van een water- en bodemplan wordt verplicht voor alle agrariërs, 
waarbij zij zelf de voor hun bedrijf best passende maatregelen kunnen bepalen. Ook grote bedrijven 
als Tata, Chemelot of Chemours vervuilen ons water. We scherpen de regels voor toelating en lozing 
van stoffen als staalslakken, granuliet en PFAS aan en we laten het voorzorgsprincipe voor natuur en 
volksgezondheid strenger meewegen in het vergunningenbeleid. Alle vergunningen voor onbepaalde 
tijd worden uitgefaseerd en we gaan strenger handhaven. We verbieden niet-toetsbare stoffen die pas 
meetbaar zijn als de toxiciteitsgrens al overschreden is. Alle vormen van onttrekking van grondwater 
door bedrijven, boeren en burgers worden vergunningsplichtig. 
• We laten de vervuiler betalen. We voeren een eerlijker belastingstelsel in voor waterbeheer, 
waterwinning en de waterzuivering, zodat de landbouw en industrie een reële prijs betalen voor 
de maatschappelijke kosten die ze maken. We schaffen de vrijstelling voor grootverbruikers op 
drinkwaterbelasting af. We zorgen voor strengere normen voor producenten die verantwoordelijk zijn 
voor medicijnresten, microplastics en chemische stoffen in het water. Ook benutten we de kansen voor 
het terugwinnen van grondstoffen uit rioolwater en het hergebruik van gezuiverd afvalwater, zodat de 
waterkringloop wordt gesloten. 53
GroenLinks-PvdA verkiezingsprogramma 2023-2028• Goed waterbeleid is goed veiligheidsbeleid. Gemeenten krijgen voldoende middelen in handen voor 
klimaatadaptatie. We leggen in steden en dorpen extra parken en waterpartijen aan voor verkoeling, 
verbeteren de opvang van water, vergroenen de daken en tuinen van woningen en planten meer bomen. 
We helpen huishoudens bij het opvangen van regenwater en het aanleggen van grijswatersystemen 
en leggen dit, naar Vlaams voorbeeld, als verplichting vast in het bouwbesluit. We stappen over van 
water afvoeren naar slim water vasthouden, waarbij we maximaal kiezen voor natuurlijke maatregelen: 
meanderen van beken, natuurlijke klimaatbuffers, en het scheppen van natte natuur en natuurlijke 
oevers. Bij dijkversterkingsprojecten maken we werk van meekoppelkansen. We ondernemen actie om 
de grondwatervoorraad en de dijken voor de lange termijn, ook na 2050, te beschermen en reserveren 
daarvoor voldoende budget. Beregening van landbouw in kwetsbare gebieden gaan we tegen. 
• Ook Bonaire, St. Eustatius en Saba doen mee. Er komt een klimaatadaptatieplan voor Bonaire, St. 
Eustatius en Saba, net als voor andere Nederlandse gemeenten. Inwoners worden betrokken en er 
komen voldoende kennis en financiële middelen beschikbaar.
• Hoger waterpeil in veenweidegebieden. In de veenweidegebieden (met een maximale drooglegging 
van-20 cm waar het kan tot -40 cm waar het moet), voorkomen we de oxidatie van het veen en 
daarmee bodemdaling en CO2-uitstoot. We geven prioriteit aan de gebieden waar de kosten voor 
waterbeheer nu al (vrijwel) net zo hoog zijn als de opbrengsten van de landbouw of waar de natuur 
achteruitgaat. Daar stimuleren we natte natuur en natte landbouw.
• Passend waterpeil. We passen het uitgangspunt ‘functie volgt peil’ toe. Dat betekent dat we het 
waterpeil kiezen dat past bij het bodem- en watersysteem van een gebied en niet het peil dat past bij 
het huidige grondgebruik. In navolging van de provincie Noord-Brabant, met een grondwaterconvenant 
tussen alle waterpartners, komt er een nationaal Actieplan Verdroging.
• Bescherming van onze zeeën. De Waddenzee is onderdeel van het Unesco Werelderfgoed. Ook 
de Noordzee en kwetsbare mariene natuur in Caribisch Nederland beschermen we als zijnde uniek 
zeegebied. Voor bescherming van de koraalriffen en de biodiversiteit in Caribisch Nederland blijven we 
de nodige financiering beschikbaar stellen. Er komt een verbod op diepzeemijnbouw in onze zeeën; 
zoutwinning in de Waddenzee wordt gestopt. Op de Waddenzee en Noordzee gaat de energietransitie 
voor wind en zon hand in hand met natuurontwikkeling, met heldere kaders voor de traditionele 
economie zoals transport en visserij. We gaan verder met opvolging van de aanbevelingen van de 
Onderzoeksraad over veilig scheepvaartverkeer boven de eilanden. Langs de gehele Nederlandse 
kust beschermen we de natuurgebieden beter en wordt er niet onnodig gebouwd. We stimuleren 
waar mogelijk zachte overgangen tussen zee en achterland voor herstel van biodiversiteit, zoals het 
leefgebied van migrerende vissen.
• Bescherming van onze deltanatuur. Net zoals de Waddenzee is de Zuidwestelijke Delta een 
belangrijk natuurgebied behorend aan onze Nederlandse deltanatuur, met de Westerschelde als uniek 
estuarium (waar zoet rivierwater en zout zeewater vermengd worden) dat in open verbinding staat met 
de zee. Behoud en herstel van de estuariene natuur krijgt prioriteit, waarbij natuurlijke processen en 
verbindingen tussen wateren hersteld worden. Specifiek voor de Westerschelde gaan we meer ruimte 
geven voor het estuarium.54
GroenLinks-PvdA verkiezingsprogramma 2023-20285. Onze publieke voorzieningen op orde
5.1 Trots om te werken in de publieke sector
• Goed werkgeverschap en aantrekkelijk werk in de publieke sector. Goede publieke voorzieningen 
staan of vallen met voldoende personeel. Het is dus zaak dat we mensen aan de publieke sector weten 
te binden. Dat begint met een gedegen beloning, maar vergt meer dan dat. Minstens zo belangrijk is dat 
we het voor professionals in de publieke sector mogelijk maken hun werk effectief en met plezier uit te 
voeren. De veelheid aan protocollen, richtlijnen en controlesystemen is een belangrijke oorzaak van de 
huidige personeelstekorten in de publieke sector. Daarom geven we professionals in bijvoorbeeld de 
zorg, het onderwijs en bij de politie het vertrouwen en de professionele ruimte en zeggenschap die zij 
verdienen.
• Beperking zzp’ers in de publieke sector. Onze publieke voorzieningen functioneren op basis van 
solidariteit. Dat geldt niet alleen voor de manier waarop ze bekostigd worden, maar ook binnen 
organisaties zelf. De toename aan zzp-ers holt die solidariteit uit, verlaagt de solidariteit binnen 
organisaties, drijft de kosten op en verhoogt de werkdruk voor collega’s die wel in loondienst blijven 
werken. Daarom komt er een limiet aan de inzet van zzp’ers in deze sectoren. In een sector als de zorg 
onderzoeken we de mogelijkheid om zzp-constructies te verbieden.
• Schaalverkleining. Echte zeggenschap en dienstverlening die dicht bij mensen staat in het onderwijs, 
de zorg en de volkshuisvesting zijn alleen mogelijk als we de enorme schaalvergroting binnen onze 
publieke voorzieningen terugdraaien. We starten een proces van schaalverkleining, waarbij we grote 
koepels zo nodig opknippen. Nieuwe fusies toetsen we nadrukkelijk op de gevolgen voor werknemers 
en gebruikers.
• Medezeggenschap. We zorgen dat de professionals die het werk binnen onze publieke voorzieningen 
daadwerkelijk verrichten hier ook meer zeggenschap over krijgen. In de zorg, het onderwijs en bij 
de politie voeren we een consultatieplicht in: bestuurders mogen geen besluiten meer nemen die de 
beroepsuitoefening van professionals binnen hun organisatie raken zonder hen hierover te consulteren. 
Als ze deze plicht niet nakomen, kan het besluit worden teruggedraaid. Medezeggenschaps- en 
ondernemingsraden worden beter ondersteund en krijgen instemmingsrecht over de hoofdlijnen 
van de begroting. Organisaties die het personeel vertegenwoordigen, zoals vakbonden, krijgen een 
vaste plek aan de tafels waar wordt overlegd over de inrichting van de sector. Naast werknemers 
krijgen omwonenden en gebruikers van een (semi-) publieke instelling het recht om met voldoende 
ondertekenaars een onderwerp ter bespreking aan te melden bij het bestuur of de toezichthouder 
van een instelling. Het bestuur of de toezichthouder is verplicht om hierop binnen een bepaalde tijd 
publiekelijk te reageren.
• Toezichthouders. We versterken de band tussen publieke professionals en de toezichthouders van 
hun organisatie. Ondernemingsraden en medezeggenschapsraden krijgen de ruimte om zonder 
tussenkomst van bestuurders contact te zoeken met hun toezichtsraden. In de zorg en het onderwijs 
wordt de helft van raden van toezicht gekozen door professionals. Toezichthouders worden verplicht 
om in de jaarverslagen verantwoording af te leggen over hun contact met de werkvloer. 55
GroenLinks-PvdA verkiezingsprogramma 2023-20285.2 Volkshuisvesting als publieke voorziening
• Volkshuisvesting is een publieke taak. We zien volkshuisvesting nadrukkelijk als een publieke taak. 
Via een nieuw op te richten Woningbouwfonds zorgen we voor een forse toename in de bouw van 
betaalbare en duurzame huur- en koopwoningen. De ambitie is dat er jaarlijks 100.000 woningen 
bijkomen, waarvan minimaal 40.000 sociale huurwoningen en 40.000 woningen in het middensegment 
(huur en koop). Daarom willen we een minister van Volkshuisvesting en Ruimtelijke Ordening met 
doorzettingsmacht. Het aanpassen van vergunning- en bezwaarprocedures die meer rekening houden 
met de belangen van woningzoekenden krijgt prioriteit. We stimuleren verdichting in onze dorpen 
en steden, waar vaak nog veel ruimte is om nieuwe woningen te bouwen. We zetten hierbij in op de 
ontwikkeling van nieuwe gezamenlijke woonvormen voor alleenstaanden, samengestelde gezinnen, 
ouderen en mensen met een beperking die zorg nodig hebben. Om te voorkomen dat de bouw 
tijdens economisch slechte tijden instort, introduceren we een doorbouwgarantie. Hierdoor kunnen 
bouwprojecten doorgaan, ook wanneer het voorverkooppercentage van 70% niet gehaald wordt 
• Actieve grondpolitiek voor meer woningen. We versnellen de bouw door weer actief grondpolitiek 
te voeren. Met de nieuwe Nationale Grondbank brengen we meer grond in publieke handen en helpen 
we overheden om betaalbare nieuwbouw te realiseren (zie uitgebreider voorstel bij ‘De gemeenschap 
aan het roer’). Bij deze nieuwbouw zorgen we dat de grond in gemeenschapshanden blijft. Daarnaast 
zorgen we dat de waardestijging van grond door publieke investeren ook ten goede komt aan de 
samenleving door middel van een planbatenheffing. Bezitters van grond met een bouwbestemming 
zetten we aan om te bouwen door middel van een bouwplicht: binnen een vaste termijn moeten zij 
overgaan tot de bouw van een woning. Als ze dat niet doen volgt eerst een boete, en uiteindelijk 
onteigening. Lokale overheden krijgen daarnaast de mogelijkheid om braakliggende grond te belasten, 
zodat eigenaren worden aangezet om deze te bebouwen. 
• Woningcorporaties van en voor de samenleving. We bouwen aan volkshuisvesting waar we trots op 
kunnen zijn: hoogwaardige breed toegankelijke woningen naar Weens voorbeeld. Woningcorporaties 
krijgen weer de mogelijkheid om ook betaalbare huurwoningen voor middeninkomens te bouwen. 
Daarnaast verhogen we de inkomensgrenzen voor de sociale huursector zodat meer mensen hier een 
beroep op kunnen doen. We geven woningcorporaties en wooncoöperaties de middelen om actief 
woningen van private partijen over te kopen, op te knappen, te verduurzamen en er sociale huur in 
te realiseren. Woningcorporaties maken we weer sociale instellingen van en voor de gemeenschap: 
huurders en bewonerscommissies geven we meer zeggenschap over het beleid en de samenstelling 
van het bestuur. De wettelijke eisen aan de prestatieafspraken tussen gemeenten, corporaties en 
huurders worden vernieuwd, gemeenten kunnen deze afdwingen, niet-nakoming van de afspraken 
heeft gevolgen voor de woningcor poraties. Omdat zij een publieke taak vertegenwoordigen, 
hoeven woningcorporaties per direct geen winstbelasting meer te betalen. Er komt een snelle 
financiële oplossing voor regio’s met armlastige woningcorporaties, zodat zij ook de komende jaren 
kunnen investeren in wat nodig is: nieuwbouw, verduurzaming en het betaalbaar houden van de 
woningvoorraad. 56
GroenLinks-PvdA verkiezingsprogramma 2023-2028• Einde aan dakloosheid. Het is onacceptabel dat mensen onvrijwillig dak- en thuisloos zijn.  Het 
recht op een woning wordt de basis van ons beleid. We blijven vasthouden aan het doel om in 2030 
onvrijwillige dakloosheid te beëindigen, zoals afgesproken in de Lissabon Verklaring. In de tussentijd 
zorgen we dat kwalitatieve en toegankelijke opvang en zorg gegarandeerd zijn, ook voor migranten 
(of zij nou EU-burgers, asielzoekers of ongedocumenteerden zijn). We zetten in op housing first om 
dakloosheid te voorkomen en te verhelpen.  
We investeren fors in de bouw van basiswoningen. Iedereen die dakloos raakt, krijgt direct zo’n 
basiswoning toebedeeld. Vervolgens krijgen zij hulp om een nieuwe woning te vinden en hun leven 
verder op te bouwen. We willen dat alle gemeenten evenredig bijdragen aan de huisvesting van mensen 
die uistromen uit beschermd wonen en de maatschappelijke opvang.
• De uitbouw van de sociale huur. Elke gemeenten zorgt ervoor dat minimaal 30% van de 
woningvoorraad uit sociale huurwoningen bestaat. We zetten daarom in op ten minste 40% sociale 
huurwoningen in de nieuwbouw. Dat zijn betaalbare en kwalitatieve woningen, in principe van 
woningcorporaties of wooncoöperaties. Gemeenten met een groot tekort aan sociale huurwoningen 
krijgen de opdracht om extra woningen in dit segment te bouwen. De minister van Volkshuisvesting 
en Ruimtelijke Ordening krijgt de mogelijkheid om de bouw van voldoende sociale huurwoningen af te 
dwingen. We leggen de uitverkoop van sociale huurwoningen aan banden: corporaties mogen alleen 
nog verkopen als het aandeel sociale huurwoningen in de wijk, of in het geval van kleinere gemeenten 
in de kern, op peil blijft. Corporatiewoningen worden alleen verkocht aan wooncoöperaties, overheden 
of andere corporaties. Corporatiewoningen mogen ook aan particulieren worden verkocht, maar alleen 
met zelfbewoningsplicht.  Als particulieren deze woningen vervolgens willen doorverkopen, krijgen 
woningcorporaties of wooncoöperaties het recht van eerste koop.
• Betere benutting van bestaande woningen. We stimuleren transformatie, optoppen en splitsen van 
bestaande woningbouw. Met meer modulaire bouw kunnen woningen sneller aangepast worden aan 
veranderende omstandigheden. We moedigen mensen actief aan om hun woning met anderen te delen, 
onder andere door de kostendelersnorm te schrappen. Ook zorgen we ervoor dat iedere gemeente een 
leegstandsverordening opstelt en geven we gemeenten de mogelijkheid om eigenaren van leegstaande 
panden te belasten. Om bestaande woningen beter te benutten en de leefbaarheid van een buurt te 
vergroten mag Airbnb niet langer leiden tot permanente woningonttrekking. Om bestaande woningen 
beter te benutten en de leefbaarheid van een buurt te vergroten mogen woningen via platforms als 
Airbnb niet langer dan 90 dagen per jaar verhuurd worden. Platforms gaan voortaan openheid geven 
over de verhuur die via hen plaatsvindt, zodat gemeenten goed kunnen handhaven.
• Gebouwen van  hoge kwaliteit. Nederland staat voor een enorme bouwopgave. Gebouwen kunnen 
wel honderden jaren blijven staan. Een gebouw dat niet wordt gesloopt is zelfs het meest duurzaam. 
Daarom is het essentieel dat wat we bouwen van hoge kwaliteit is. Om daarvoor te zorgen, nemen we 
de adviezen van het College van Rijksadviseurs over: we ver ankeren de rol van architecten in de wet, 
we introduceren de Open Oproep naar Vlaams model om kansen te bieden aan ontwerptalent en we 
geven gemeentes en provincies de mogelijkheid om een (stads)bouwmeester aan te stellen. Ook zorgen 
we voor de terugkeer van een Nederlands architectuurinstituut.
• Diversiteit aan woonvormen. We zorgen ervoor dat gemeenten en provincies actief sturen op het 
aanbod en de diversiteit aan woonvormen, zoals woonwagenstandplaatsen. We zorgen ervoor dat deze 
woonvorm verankerd is in gemeentelijke woonvisies.57
GroenLinks-PvdA verkiezingsprogramma 2023-2028• Gelijke kansen op een woning voor jongeren. We bouwen voldoende bij om zowel het woningtekort 
voor starters als het kamertekort voor studenten aan te vullen. Om jongeren gelijke kansen te geven op 
de wachtlijst voor de sociale huur, willen we meer gaan experimenteren met toewijzing van woningen 
via loting.
• Meer investeren in de huisvesting van ouderen. We maken werk van een integrale aanpak voor 
ouderen, waarbij wonen, welzijn en zorg samenkomen. Ouderen krijgen via een actieprogramma 
seniorenwoningen extra ruimte bij de ontwikkeling van nieuwbouwwijken en grootschalige renovatie: 
alle nieuwbouwwoningen worden goed toegankelijk en levensloopbestendig gebouwd. Bij de bouw van 
nieuwe seniorenwoningen, staat in het ontwerp het verlenen van zorg en het contact met de omgeving 
centraal. Gemeenten krijgen de verantwoordelijkheid om samen met huurders, ouderenorganisaties, 
woningcorporaties en bewonersinitiatieven een woon-zorgvisie te ontwikkelen waarin zij bindende 
afspraken maken over het aantal passende woningen voor ouderen. Ouderen die van een grote woning 
willen doorstromen naar een kleinere (senioren)woning krijgen ondersteuning van de gemeente, die we 
helpen om deze mensen een verhuiskostenvergoeding, huurprijsbehoud of verdere huurprijsaanpassing 
aan te bieden. Certificering voor inclusieve ouderenzorg, zoals de Roze Loper, wordt de standaard voor 
de voorzieningen.
• Extra aandacht voor kwetsbare wijken. Met het Volkshuisvestingsfonds investeren we structureel 
extra in wijken en regio’s met slechte woningen: renovatie van verouderde woningen en investeringen 
in verduurzaming. We ontzorgen en begeleiden bewoners om dit te realiseren. Daarnaast zetten we in 
op een gelijk voorzieningenniveau in heel Nederland. Het Rijksprogramma Leefbaarheid en Veiligheid 
zetten we structureel voort – met een ontschot budget voor minimaal twintig jaar.
• Meer zekerheid over de huurtoeslag en het huurcontract. De voorgestelde bezuiniging op de 
huurtoeslag gaat niet door. Jongeren en huurders met een huur boven de liberalisatiegrens krijgen recht 
op huurtoeslag. Dat betekent ook dat we de leeftijdsgrens voor de volledige huurtoeslag verlagen van 
23 naar 18. De Wet vaste huurcontracten voeren we zo snel mogelijk in, zodat het vaste huurcontract 
weer de norm wordt. Huurtoeslag wordt ook beschik baar voor onzelfstandige woonruimte zonder eigen 
huisnummer.
• Betaalbare huren in vrije sector. Voor veel mensen die een huis huren in de vrije sector, voelt de hoge 
huurprijs als een molensteen om de nek. Voor alle huurwoningen in Nederland voeren we een maximale 
huurprijs in die wordt berekend aan de hand van het puntenstelsel. Daarin gaat de rol van de WOZ-
waarde minder zwaar meetellen. Er komt een huisjesmelkersboete voor verhuurders die te hoge huren 
vragen. Gemeenten kunnen op te hoge huurprijzen handhaven en mogen vergunningen intrekken bij 
herhaaldelijke bestraffing voor te hoge huren. Alle huren stijgen maximaal mee met de inflatie, behalve 
als de inflatie hoger is dan de loonstijging: dan volgen we de cao-lonen. Als dit ervoor zorgt dat de 
gewenste investeringen in nieuwbouw en verduurzaming door woningcorporaties in het gedrang 
komen, maken we afspraken over additionele steun.
• Fatsoenlijk verhuren. We voeren een landelijke verhuurdersvergunning in die wordt ingetrokken als 
verhuurders zich misdragen, bijvoorbeeld als ze huurders intimideren of discrimineren of zich niet aan 
de regels van goed verhuurderschap houden. Als verhuurders zich niet aan de regels houden volgen 
boetes, met als ultieme sanctie een verhuurverbod. Alle huurders kunnen een beroep doen op de 
huurcommissie. Gemeenten krijgen een rol in het beslechten van huurconflicten. Ook voor makelaars en 
verhuurbemiddelaars komt er een vergunningstelsel, om ondermijning, uitbuiting en discriminatie tegen 
te gaan. We stimuleren huurteams in gemeenten waar dat nodig is, zodat huurders de hulp krijgen die 
ze nodig hebben.58
GroenLinks-PvdA verkiezingsprogramma 2023-2028• Sturing op koopwoningen. Via het Woningbouwfonds stimuleren we de realisatie van nieuwe 
betaalbare koopwoningen, maar wel met de voorwaarde dat de grond onder de koopwoning in handen 
blijft van een gemeenschappelijke partij en mensen hun koophuis terug verkopen aan die partij als ze 
verhuizen (zogenaamde Community Land Trusts).  
Verder geven we gemeenten de mogelijkheid om gebieden aan te wijzen waar mensen met een laag 
of middeninkomen voorrang krijgen op koopwoningen. Om te voorkomen dat beleggers goedkope 
woningen kopen om ze duur door te verhuren, krijgen gemeenten de mogelijkheid om voor de gehele 
woningvoorraad een zelfbewoningsplicht in te voeren voor onbepaalde termijn. We bouwen de 
hypotheekrenteaftrek stapsgewijs af. Die drijft de prijzen op en vergroot de ongelijkheid. Mensen met de 
hoogste inkomens en de duurste huizen profiteren het meest van deze miljardensubsidie, terwijl starters 
er niet meer tussen komen. 
• Ondersteuning wooncoöperaties. We starten een langlopend actieprogramma wooncoöperaties, dat 
mensen helpt om een wooncoöperatie te starten en dat gemeenten ondersteunt om deze coöperaties 
te faciliteren. Er komt een nationaal garantiefonds voor wooncoöperaties zodat wooncoöperaties 
eenvoudiger financiering van de bank krijgen. Het bestaande recht van bewonerscollectieven om 
een wooncoöperatie te starten in woningen van een woningcorporatie breiden we uit: voortaan zijn 
corporaties verplicht om voorstellen voor overname te accepteren als deze aan de huidige criteria 
voldoen. Er komt een onafhankelijke autoriteit om geschillen hierover te beslechten. Wooncoöperaties 
krijgen daarnaast een voorrangsrecht bij de verkoop van sociale huurwoningen.
• Stimuleren maatschappelijk vastgoed. We introduceren een nieuwe leegstandsladder: we herstellen 
panden bij voorkeur in een maatschappelijke bestemming (buurthuis, kantine, etc.). Buurtbewoners 
krijgen mogelijkheden om gezamenlijk dit soort vastgoed over te nemen. Pas als dat niet lukt, 
kunnen maatschappelijk relevante woonbestemmingen een plek krijgen, daarna commerciële 
woonbestemmingen en pas dan kijken we naar commerciële herbestemming. Om langdurige leegstand 
te voorkomen, verwachten we van gemeenten dat ze binnen drie jaar de ladder doorlopen hebben.
5.3 Onderwijs voor kansen en ontwikkeling
Het onderwijs als gelijkmaker
• Een kansrijke start met publieke kinderopvang. De focus van kinderopvang moet liggen op 
de pedagogisch-didactische visie in plaats van de functie als arbeidsmarktinstrument. Daarom 
verschuiven wij kinderopvang met het daarbij behorende budget van het ministerie van Sociale Zaken 
en Werkgelegenheid naar het ministerie van Onderwijs. Ook herstellen wij de kinderopvang als een 
publieke basisvoorziening zonder winstoogmerk: stapsgewijs zorgen we ervoor dat alle kinderen 
alle dagen van de werkweek gratis naar de kinderopvang en de bso kunnen. In de tussentijd zorgen 
we er met een prijsplafond voor dat kinderopvang voor iedereen toegankelijk is. Kinderen met een 
taalachterstand, eenoudergezinnen en gezinnen met een sociaal medische indicatie krijgen voorrang en 
worden passend ondersteund. Om de personeelstekorten tegen te gaan, brengen we de kinderopvang 
onder in één cao voor het hele funderend onderwijs. Ook bieden we meer ontwikkelmogelijkheden. 
Pedagogisch medewerkers in opleiding krijgen een minimale stagevergoeding van € 750 per maand.
• Meer ontwikkelkansen door personeelstekorten op te lossen. Ons doel is dat iedereen in staat 
wordt gesteld om zich gedurende het leven te kunnen ontwikkelen. Dat begint met kinderopvang als 
basisvoorziening en eindigt met goede toegang tot mogelijkheden voor een leven lang leren. Een van de 
grote obstakels om dit te realiseren is het tekort aan leraren, ondersteuners in de klas en pedagogisch 
medewerkers. We maken daarom het vak van leraar aantrekkelijker door meer zeggenschap te geven 59
GroenLinks-PvdA verkiezingsprogramma 2023-2028op de werkvloer, papierwerk terug te dringen en de arbeidsvoorwaarden aantrekkelijker te maken. In 
alle onderwijssectoren, van basis- tot universitair onderwijs, krijgen de mensen die het werk doen het 
recht om te beslissen over de besteding van de zogenaamde werkdrukmiddelen en krijgen ze meer 
invloed op het curriculum en de besteding van extra onderwijsgelden. Het salaris van leraren maken we 
minder afhankelijk van het niveau waarop zij lesgeven.  
Een leraar op het vmbo is wat ons betreft evenveel waard als een leraar op het vwo of in het speciaal 
onderwijs. Om het tekort aan schoolleiders terug te dringen, zorgen we ervoor dat schoolbesturen 
kwalitatief en kwantitatief gaan investeren in schoolleiderschap. We voeren in het hele primair onderwijs 
een minimale stagevergoeding in van € 750 per maand. Zij-instromers die de overstap naar het 
onderwijs maken, krijgen daarnaast een overgangsvergoeding als zij terugvallen in inkomen. We zorgen 
ervoor dat beginnende leraren ook na hun opleiding voldoende begeleiding krijgen en geven alle leraren 
een permanent recht op bijscholing.
• Extra aanbod op school. We zetten in op financiering voor gemeenten zodat gratis ontbijt wordt 
aangeboden en een gratis lunch voor leerlingen die niet naar huis gaan. Het is uitdrukkelijk niet 
de bedoeling dat deze taak op het bordje van de leraren terecht komt. In alle scholen is alleen 
nog maar gezond en verantwoord voedsel te krijgen. Daarnaast kunnen aanvullende taallessen 
worden aangeboden. We faciliteren de ontwikkeling naar brede scholen en integrale kindcentra. We 
ondersteunen samenwerking tussen de opvang en scholen door de voorwaarden samen te brengen 
in één wettelijk kader en één financieringsstructuur. Om de kansen van kinderen te vergroten zijn 
in verschillende regio’s rijke schooldagen ingevoerd: elk kind krijgt een rijk programma met sport, 
dans, cultuur, techniek, natuur, begeleiding en nabije zorg met een goede balans tussen inspanning 
en ontspanning. Wij willen deze ontwikkeling van rijke schooldagen doorzetten en op termijn verder 
uitbreiden in de rest van het land.
• Echt gelijke kansen. We verhogen de salarissen van onderwijspersoneel op scholen met veel 
kwetsbare kinderen structureel. Deze scholen krijgen kleinere klassen en we zorgen voor extra 
klassenassistenten en extra middelen voor ondersteuning in de klas. Ook scholen in krimpregio’s 
kunnen een beroep doen op deze toelage. Op termijn willen we dat alle scholen kleinere klassen 
hebben. Gemeenten krijgen middelen en ruimte om passende woningen toe te wijzen aan leraren of 
kunnen aan hen bijvoorbeeld gratis parkeervergunningen verstrekken. We zorgen dat er een eerlijke 
en transparante plaatsingsprocedure plaatsvindt en onderzoeken de mogelijkheden om gemeenten 
hierin een sturende rol te geven. Er komen medewerkers die de speciale taak hebben om in het belang 
van het kind de verbinding te leggen tussen ouders, school, jeugdzorg en armoedebestrijding. Deze 
‘brugfunctionarissen’ kunnen echt het verschil maken en ervoor zorgen dat kinderen mee kunnen blijven 
doen en hun talenten kunnen ontwikkelen. 
• Bijles gericht op tegengaan achterstanden. Zolang de kwaliteit van het onderwijs niet verhoogd 
is en achterstanden niet zijn weggewerkt, krijgen scholen ruimte om met eigen (vak)docenten of in 
samenwerking met maatschappelijke organisaties bijles te organiseren. Publiek gefinancierde scholen 
mogen niet meer samenwerken met commerciële bijlesorganisaties en we dringen de sponsoring van 
scholen door commerciële partijen terug. Commerciële bijlesinstituten gaan net als andere bedrijven 
omzetbelasting betalen. 60
GroenLinks-PvdA verkiezingsprogramma 2023-2028• Latere selectie. We geven extra subsidie aan brede brugklassen (brede brugklasbonus) en zorgen 
ervoor dat lerarenopleidingen beter toegerust worden om leraren hierin te scholen. We werken op 
termijn toe naar een systeemverandering: pas na de derde klas van de middelbare school krijgt een 
leerling een definitief schooladvies, zodat kinderen meer tijd krijgen zich te ontwikkelen en langer bij 
elkaar in de klas zitten. Ook gaat dit de onderadvisering te lijf. Dat betekent niet dat kinderen allemaal 
op hetzelfde niveau onderwijs moeten krijgen: gedifferentieerd lesgeven in brede brugklassen is een 
belangrijke vereiste om elk kind, van moeilijk lerend tot hoogbegaafd, het onderwijs te bieden dat hij of 
zij nodig heeft. 
• Passend onderwijs. We leggen landelijk vast welke ondersteuning ieder kind minimaal moet krijgen, 
rekening houdend met regionale en lokale omstandigheden. Leraren moeten in de lerarenopleiding al 
goed worden voorbereid op de omgang met zorgleerlingen en leerlingen die specifieke ondersteuning 
nodig hebben. Wij streven naar inclusief onderwijs waarbij kinderen met en zonder beperking samen 
naar school gaan, zoveel mogelijk in hun eigen buurt. Het is cruciaal dat we thuiszitters helpen om 
hun weg terug te vinden naar het onderwijs. Hiervoor zorgen wij voor een betere samenwerking en 
financiële ontschotting tussen onderwijs en zorg, met flexibelere regelgeving en meer mogelijkheden tot 
maatwerk.
• Speciale aandacht voor (voorgezet) speciaal onderwijs. Om goede mensen aan te trekken zorgen 
we dat leraren in het voortgezet speciaal onderwijs meer salaris en bijscholingsmogelijkheden krijgen 
en een lagere (administratieve) werkdruk. Daarnaast zal op lerarenopleidingen kennis en expertise over 
lesgeven in het speciaal onderwijs worden verbeterd en vergroot. Jongeren krijgen de mogelijkheid om 
ook na hun twintigste speciaal onderwijs te blijven volgen als dat nodig is. Ook zij krijgen zicht op een 
leven lang leren, want we geven sociale werkplekken de ruimte om daarin te voorzien.
• Een startkwalificatie voor iedereen. We brengen het aantal vroegtijdig schoolverlaters naar beneden. 
We investeren fors in het praktijkonderwijs en de kwaliteit van het vmbo-onderwijs, onder andere door 
te investeren in goede studiebegeleiding en de salarisverschillen tussen vmbo’s en andere schooltypes 
aan te pakken. Daarnaast maken we vmbo- en mbo-scholen gezamenlijk verantwoordelijk voor een 
goede overgang van leerlingen. We verruimen de mogelijkheden om al op het vmbo een startkwalificatie 
te halen zonder dat leerlingen hiervoor naar een andere school hoeven. Dat doen we desnoods via 
het verlengen van het vmbo-onderwijs naar vijf jaar. Wanneer bedrijven jongeren vroegtijdig een baan 
aanbieden, moeten er afspraken komen om alsnog een diploma te halen.
• Theoretisch en praktisch even belangrijk maken. We schaffen het systeem af waarbij scholen 
bonus- en strafpunten krijgen als leerlingen van niveau veranderen. We zorgen ervoor dat kinderen niet 
vroegtijdig worden vastgepind op een praktische of theoretische leerroute. Dat kan door leerlingen op 
het vwo ook mbo-vakken te geven (en omgekeerd), of door theorie- en praktijkgerichte opleidingen 
meer te laten samenwerken, bijvoorbeeld in gezamenlijke projecten. 
• Mentale gezondheid in het onderwijs. We blijven scherp letten op de presta tiedruk in zowel het 
primair als het voortgezet onderwijs en moedigen scholen aan om in gesprek te gaan met leerlingen 
over mentale gezondheid. Ook gaan we pre ventieve lessen aanbieden over mentale gezondheid in het 
PO en VO.61
GroenLinks-PvdA verkiezingsprogramma 2023-2028De school en de schoolomgeving
• Verantwoorde digitalisering op scholen. Onderwijsinstellingen moeten scherp zijn op de digitale 
kloof. Zij moeten daarvoor garanderen dat elke jongere voldoende geletterd en gecijferd het onderwijs 
verlaat. We stellen scherpe richtlijnen op over de toegestane soft- en hardware en stimuleren 
coöperatieve of publieke alternatieven voor digitaal onderwijs die gebasseerd zijn op publieke waarden. 
Het gebruik van software in het onderwijs die je (on-)opvallend volgt wordt verboden. Mediawijsheid en 
kennis van digitalisering zijn belangrijke democratische burgerschapsvaardigheden die een essentieel 
onderdeel vormen van het kerncurriculum van het onderwijs. Daar komt permanent aandacht voor in 
bijscholing van leraren. 
• Goede omgang met diversiteit in scholen. Alle scholen moeten veilig zijn voor iedere leerling, 
ongeacht seksuele gerichtheid, genderidentiteit, geloof, huidskleur of beperking. We zorgen dat een 
goede omgang met diversiteit wordt verankerd in de (bij-)scholing van ondewijspersoneel. We streven 
ernaar dat docenten zich bijvoorbeeld bewust zijn van de risico’s van school- of loopbaanadvisering op 
basis van vooroordelen en kennis hebben van pedagogiek en didactiek ten aanzien van neurodiversiteit 
(autisme, ADHD et cetera). Bij investeringen in nieuwbouw eisen we toegankelijkheid voor mensen met 
een beperking. Scholen worden aangemoedigd om stilteruimtes in te richten. Voor het aanpakken en 
voorkomen van maatschappelijke problemen als racisme, discriminatie en uitsluiting, krijgt burgerschap 
een prominente rol in het onderwijscurriculum. Alle scholen geven voorlichting over relaties, (online) 
seksualiteit, het aangeven van wensen en grenzen en sekse-, gender- en seksuele diversiteit.
• Onderwijsvrijheid voor het kind. Het is hoog tijd om artikel 23 van de Grondwet te moderniseren. 
Vanzelfsprekend eisen we dat alle scholen de basiswaarden van onze democratische rechtsstaat 
onderschrijven. Scholen wordt nadrukkelijk verboden om kinderen of leraren te weigeren op basis 
van hun geloof of achtergrond. Ouders krijgen geen leerplichtontheffing en geen vergoeding voor het 
leerlingenvervoer meer voor hun kind op grond van geloofsovertuiging.
• Aanpakken van segregatie. Het categoriale onderwijs in Nederland brengt sociaaleconomisch, maar 
zeker ook sociaal-cultureel, de werelden niet dichter bij elkaar. We willen dat er door schoolbesturen 
meer wordt gedaan om segregatie tegen te gaan en geven gemeenten daarom de mogelijkheid om hier 
sturing aan te geven. Dat betekent: sturing op onderwijshuisvesting, een transparant aannamebeleid, 
extra investeren in de scholen waar de meeste achterstanden zijn, afschaffen van de ouderbijdrage, 
inzet op brede schoolgemeenschappen en beloningen voor besturen die het goed doen. 
• Duurzamere scholen. Het verduurzamen en vergroenen van schoolgebouwen en schoolpleinen is 
een essentieel onderdeel van een goed leerklimaat voor leerlingen en leraren. Daarvoor moeten er 
voldoende middelen ter beschikking van gemeenten komen. Zo ook voor de gestegen bouwkosten 
en de moderne eisen die aan schoolgebouwen worden gesteld. De groene buitenruimte die scholen 
hebben, moet na schooltijd zo mogelijk toegankelijk zijn voor de buurt. 
• Meer samenwerking. We halen alle prikkels uit de bekostiging en de beoordeling van scholen die 
scholen aanmoedigen te concurreren of te kiezen voor schaalvergroting. Lokale overheden krijgen 
daarnaast de bevoegdheid om samenwerking tussen schoolbesturen af te dwingen. Samenwerkende 
scholen gaan gezamenlijke invalpools oprichten, met leraren die inspringen bij ziekte of uitval, zodat we 
de dure inhuur via commerciële uitzendbureaus kunnen uitbannen.
• Goede besteding van geld. De onderwijsinspectie krijgt meer bevoegdheden om scholen te 
controleren en te corrigeren op de besteding van onderwijsgeld. We oormerken onderwijsgeld dat is 
bedoeld voor onderwijzend personeel, het wegwerken van onderwijsachterstanden en zorgleerlingen. 
Scholen kunnen rekenen op meer structurele financiering, in plaats van losse tijdelijke subsidies.62
GroenLinks-PvdA verkiezingsprogramma 2023-2028Een (h)eerlijke studietijd 
• Gelijkwaardig mbo. Mbo-studenten krijgen dezelfde mogelijkheden als andere studenten 
als het gaat om bijvoorbeeld de introductieweek en lidmaatschap bij studenten-, sport-, of 
gezelligheidsverenigingen. We willen daarnaast ook een harmonisatie van de rechten die studenten op 
het hbo of de universiteit hebben, en betere inspraak van mbo-studenten. We verhogen de beloning 
van leraren en ondersteunend personeel in het vmbo en mbo. Mbo-docenten krijgen meer tijd voor 
het begeleiden van stages en het opzetten van praktijkgerichte opdrachten. De stagevergoeding voor 
bbl-trajecten gaat omhoog, zolang de rechten voor mbo-studenten nog niet hetzelfde zijn als die van 
andere studenten.
• Mbo als maatschappelijke partner. Om zijn maatschappelijke taak serieus op te pakken heeft het 
mbo meer regelvrijheid nodig om opleidingen flexibel vorm te geven. Nu zitten studenten regelmatig 
gevangen in een kwalificatiedossier en is er te vaak sprake van een eendimensionale opleiding richting 
een bepaald beroep. Ook om in te kunnen spelen op de snel veranderende arbeidsmarktbehoeften 
zoals bijvoorbeeld groene en digitale banen, moet er meer regelruimte worden gecreëerd. 
• Het hbo in positie. Hogescholen spelen een cruciale rol in de opgaven waar Nederland voor staat. Ook 
dragen zij, binnen het hoger onderwijs, als geen ander bij aan emancipatie. Daarom investeren wij in het 
praktijkgericht onderzoek, omdat dat onder andere bijdraagt aan de oplossing van maatschap pelijke 
problemen. We erkennen en ondersteunen een rol van het hbo in de regio. In samenwerking met andere 
partijen, zoals O&O-fondsen en arbeidsmarktregio’s, krijgen het mbo, hbo en wo onderwijs een formele 
rol in leven lang ontwikkelen. 
• Betere stageplaatsen. Het stagesysteem gaan we versoepelen zodat studenten makkelijker 
terecht kunnen bij een leerbedrijf in een andere sector. Stagediscriminatie bestrijden we door 
onderwijsinstellingen te verplichten om stageplekken toe te wijzen in plaats van studenten te 
laten solliciteren. Voor alle stages, ook voor hbo’ers of de universiteit, voeren we een minimale 
stagevergoeding in. 
• Een fijne studietijd. Het terugdringen van de enorme prestatiedruk onder studenten maken we de 
komende jaren topprioriteit. Dat doen we onder meer door van het bindend studieadvies een niet 
bindend advies te maken. Het profileringsfonds, dat studenten ondersteunt die vertraging oplopen 
door ziekte, zwangerschap of lidmaatschap van een medezeggenschapsorgaan, breiden we uit. We 
roepen een halt toe aan hogere collegegelden voor zogenaamde honours-programma’s. We richten 
een landelijk Eerste Generatie Studiefonds op voor studenten die de eerste in hun gezin zijn die een 
theoretische opleiding volgen. Middels dit fonds worden zij ondersteund in het overbruggen van 
klassenverschillen. Dat kan door materiële hulp zoals geld voor een laptop of een onderzoeksverblijf in 
het buitenland, of immateriële hulp als coaching en lotgenotencontact.
• Hulp voor jongeren met studieschuld. We komen jongeren tegemoet die grote schulden als gevolg 
van het leenstelsel zijn aangegaan tijdens hun studietijd. Door de stijgende rente kost dit maandelijks 
steeds meer geld en dit heeft grote invloed op het kunnen kopen van een woning. We geven jongeren 
meer zekerheid door de rente te maximeren. Ook trekken we het verschil in rente tussen mbo en hbo/
wo gelijk. Mensen die door hun inkomen moeite hebben met terugbetalen, hoeven minder af te lossen. 
We zorgen dat de studieschuld geen belemmering meer mag zijn bij het aangaan van een hypotheek en 
dat hypotheekverstrekkers daarvoor meer ruimte krijgen voor maatwerk.  63
GroenLinks-PvdA verkiezingsprogramma 2023-2028• Grip op internationalisering. We herbezien de huidige bekostigingssystematiek, zodat instellingen 
een hoger vast bedrag krijgen en de financiering op basis van studentenaantallen wordt verlaagd. 
Vluchtelingenstudenten mogen niet geconfronteerd worden met hogere collegegelden dan studenten 
die behoren tot de landen binnen de Europese Economische Ruimte. We scherpen de Wet op hoger 
onderwijs en wetenschappelijk onderzoek aan, zodat de keuze voor Engelstalige opleidingen beter 
onderbouwd wordt. Van de minister verwachten we strenger toezicht. 
• Meer evenwicht op universiteiten en hogescholen. We maken de financiering van het onderwijs op 
universiteiten en hogescholen minder afhankelijk van aantallen uitgereikte diploma’s, zodat er meer 
rust ontstaat bij onderwijsinstellingen en er een kleinere prikkel is om zo veel mogelijk diploma’s uit 
te reiken. Verder creëren we meer zekerheid in de financiering zodat universiteiten en hogescholen 
sneller vaste contracten kunnen aanbieden en onderzoekers niet voortdurend bezig zijn om te 
concurreren voor onderzoeksgeld. We onderzoeken hoe we tot meer evenwicht kunnen komen in de 
onderzoeksfinanciering tussen de verschillende wetenschapsge bieden. Het aanpakken van de grote 
maatschappelijk problemen van onze tijd, zoals de klimaat- en biodiversiteitscrisis en de armoede en 
sociale ongelijkheid, vergen een interdisciplinaire aanpak waarvoor de wetenschapsfinanciering beter in 
balans moet zijn.
• Meer toegankelijk en onafhankelijk onderzoek. ‘Open science’ wordt op termijn de norm voor al 
het onderzoek dat met gemeenschapsgeld wordt gefinancierd. In plaats van onderzoek te voeren in 
opdracht van één of meerdere bedrijven, richten we een fonds op waar bedrijven aan kunnen doneren 
waarna zij in overleg met het fonds een onderzoeksopdracht formuleren. Het fonds houdt toezicht op 
de maatschappelijke waarde van dit onderzoek en de onafhankelijke uitvoering hiervan. 
• Meer medezeggenschap in het onderwijs. Inspraak van studenten moet beter geregeld worden. 
We breiden de bevoegdheden van studentenraden en opleidingscommissies uit en scherpen 
de verantwoordingsplichten van besturen aan. We introduceren een duidelijke richtlijn voor 
onderwijsinstellingen, van mbo tot de universiteit, hoe zij de medezeggenschap actief moeten 
faciliteren. Basis- en middelbare scholen gaan we actiever houden aan hun plicht om een leerlingenraad 
te hebben. Op basis- en middelbare scholen zal ook de leerlingenraad actief betrokken moeten 
worden bij besluitvorming. We zetten ons in voor het vormgeven van leer lingeninspraak op scholen via 
leerlingenraden en zullen deze ondersteunen. 
• Een eerlijke basisbeurs. Studenten die onder het leenstelsel hebben gestudeerd verliezen hun 
jaren basisbeurs niet. Zij maken dus aanspraak op de basisbeurs, ook als zij onder het leenstelsel 
studiefinanciering hebben ontvangen. De tijdelijke verhoging van de basisbeurs om inflatie te 
compenseren wordt permanent. Daarnaast stijgt de beurs jaarlijks mee met de inflatie.64
GroenLinks-PvdA verkiezingsprogramma 2023-2028Persoonlijke ontwikkeling houdt nooit op
• Iedereen kan een leven lang leren. Iedereen die zestien jaar wordt krijgt een ontwikkelingsbudget dat 
het hele leven gebruikt mag worden om een opleiding of cursus te volgen. We leren van de ervaringen 
met het STAP-budget door alle opleidingen en cursussen vooraf te toetsen op hun professionele en 
maatschappelijke waarde. 
• Toegankelijk publiek volwassenonderwijs. Bij het terugdringen van ongeletterdheid en 
laaggeletterdheid, het aanleren van digitale vaardigheden maar ook bij onze moderne samenleving die 
vraagt om steeds langer te werken, hoort een aanbod waarmee mensen zich een leven lang kunnen 
blijven ontwikkelen en dus om- en bijscholen. Opleidingsorganisaties zonder winstoogmerk krijgen 
een centrale rol in het aanbieden van cursussen en opleidingen. Gemeenten en het nieuw op te richten 
Huis van de Arbeid krijgen meer ruimte om mensen actief scholing aan te bieden, waarbij onderwijs in 
basisvaardigheden gratis wordt aangeboden. We stellen eisen aan gesubsidieerde scholingstrajecten bij 
private onderwijsbedrijven. 
• Inburgeringsonderwijs als basis. Bij voorkeur organiseren we het inburgeringsonderwijs op 
reguliere onderwijsinstellingen, waarbij we zorgen voor structurele financiering van de onderwijsroute. 
Enkel erkende taalbureaus of instellingen mogen taalonderwijs geven. De kwaliteit van het taal- 
en inburgeringsonderwijs wordt gecontroleerd door de Onderwijsinspectie of een andere daartoe 
gekwalificeerde instantie. We zorgen ervoor dat NT2-docenten betere arbeidsvoorwaarden krijgen. Ook 
verbeteren we de erkenning van diploma’s die in het buitenland zijn behaald. 
5.4 Betaalbare en bereikbare zorg
Toegankelijke zorg voorop
• Betaalbare zorg. We schaffen het eigen risico stapsgewijs af. Het vrijwillig eigen risico verdwijnt 
helemaal. De nominale zorgpremie wordt verlaagd voor iedereen, zodat we ook de zorgtoeslag kunnen 
afschaffen. Mondzorg, fysiotherapie en andere vormen van noodzakelijke zorg brengen we stapsgewijs 
terug in het basispakket zodat iedereen daar weer toegang toe heeft. De eigen bijdrage voor kraamzorg 
of een poliklinische bevalling schaffen we af. Zo krijgt elk kind, arm of rijk, dezelfde kans op een goede 
start. Zorg waarvan zorgverleners zeggen dat het niet werkt, halen we uit het pakket. We zorgen dat alle 
professionals in de zorg en het sociaal domein snel een tolk in kunnen schakelen wanneer dat nodig is 
om goede zorg te bieden aan mensen die de taal niet machtig zijn.
• De zorgverlener als spil. We investeren structureel in de opleidingen, het salaris, de 
werkomstandigheden, zeggenschap en het perspectief van alle verpleegkundigen, verzorgenden 
en andere directe zorgmedewerkers in de ziekenhuiszorg, de thuiszorg, de gehandicaptenzorg, de 
jeugdzorg, de geestelijke gezondheidszorg en de verpleeghuiszorg. We stellen een grens aan het aantal 
zzp’ers dat een zorginstelling maximaal mag inhuren. De medisch specialisten komen in loondienst 
en dat onder de Wet normering topinkomens (Wnt). De huisartsen werken in niet-commerciële 
groepspraktijken en in samenwerking met nabije ziekenhuizen voor hun ondersteuning. 65
GroenLinks-PvdA verkiezingsprogramma 2023-2028• Gezamenlijke regie. Zorginstellingen moeten makkelijker kunnen samenwerken en de overheid 
moet de regie nemen waar dat nodig is. We ondersteunen zorginstellingen in de omvorming tot 
zorgcoöperaties en ondersteunen burgers en zorgverleners in de vorming van nieuwe zorgcoöperaties. 
We halen stapsgewijs de concurrentie en doorgeslagen marktwerking uit ons zorgstelsel en vormen 
zorgverzekeraars zodra dit mogelijk is om tot publieke zorgfondsen. In de overgangsfase van 
zorgverzekeraars naar zorgfondsen krijgt in iedere regio één zorgverzekeraar de taak om regionale 
zorgafspraken te maken met zorgaanbieders, die alle verzekeraars in die regio moeten volgen. Deze 
verzekeraar draagt zorg voor mens en milieu. 
• Andere financiering. Op dit moment wordt de zorg grotendeels gefinancierd op basis van ‘productie’. 
Dat maakt samenwerking moeilijk, leidt tot veel bureaucratie en maakt investeren in preventie 
onaantrekkelijk. Daarom kiezen we ervoor om de bevolking en de zorgvraag als uitgangspunt te nemen 
voor de financiering (populatiebekostiging), te beginnen met de eerstelijnszorg en de ouderenzorg. 
• Een brede eerstelijnszorg. In de eerste lijn worden zorg, preventie en het sociaal domein veel 
nadrukkelijker aan elkaar verbonden. In de buurten en wijken wordt meer gezamenlijk ingezet op de 
brede gezondheid van burgers, bijvoorbeeld via het opzetten van brede gezondheidscentra. Deze inzet 
wordt deels gefinancierd uit de zorgfondsen en deels door de gemeenten, onder andere vanuit de Wet 
maatschappelijke ondersteuning (Wmo). In de centra is de rol van praktijkmanagers en -ondersteuners 
cruciaal. 
• Meer ruimte voor de huisarts. Goedlopende huisartsenzorg is cruciaal voor de hele zorg in 
Nederland. Maar veel huisartsen hebben het zwaar door administratie, weinig tijd met de patiënt en 
dure huisvesting. Daarom dringen we de administratielast voor huisartsen terug, komt er structurele 
bekostiging voor meer tijd voor de patiënt en werken we samen met gemeenten aan betaalbare 
huisvesting voor huisartsenpraktijken. Het aan banden leggen van de opkoop van huisartsenposten 
door buitenlandse beleggingsfondsen is voor ons een speerpunt. Als de inspectie onderzoek doet naar 
opkooppraktijken, krijgt de betrokken partij een tijdelijk verbod op verdere overnames.
• De maatschappelijke waarde van zorgcoöperaties. Juist in de zorg, met haar grote 
personeelstekorten, zijn burgerinitiatieven onmisbaar. Via het actieprogramma voor de coöperatieve 
samenleving en via de vernieuwde wijkteams gaan we zorgcoöperaties veel actiever aanmoedigen. 
We zorgen dat burgerinitiatieven gebruik kunnen maken van het initiatiefrecht, waarbij inwoners samen 
kunnen bepalen hoe ze de zorg en hulp in hun wijk kunnen regelen en we zorgen dat zij daar voldoende 
onafhankelijke ondersteuning bij krijgen. 
• Acute zorg en basiszorg voor iedereen. Waar je ook woont, de ambulance moet je altijd op tijd 
kunnen bereiken om je naar een ziekenhuis in de buurt te brengen. We gaan de verschraling van 
zorgvoorzieningen actief tegen en zetten in op het behoud van streekziekenhuizen. Door de basiszorg 
en diagnosecapaciteit goed te spreiden houden we de zorg voor iedereen toegankelijk. We zijn voor 
de samenwerking en de bundeling van expertise tussen ziekenhuizen en specialistenteams waar het 
gaat om de hoog-specialistische zorg. We stimuleren kennisdeling zodat patiënten in elk ziekenhuis 
toegang hebben tot de beste kennis en therapieën. De acute zorg gaan we financieren op basis van 
beschikbaarheid en niet langer per verrichte handeling. We geven de regionale en lokale politiek een 
belangrijke stem in de besluitvorming over de beschikbaarheid en zorgen dat hulpposten en basiszorg 
ook goed bereikbaar zijn voor mensen zonder auto in heel Nederland. Dit zal volgens landelijke normen 
gebeuren.66
GroenLinks-PvdA verkiezingsprogramma 2023-2028• Hervorming jeugdzorg. We maken haast met het doorvoeren van de plannen van de 
Hervormingagenda Jeugd en houden daarbij de kwaliteit van de zorg en financiële effecten voor 
gemeenten scherp in de gaten. Specialistische zorg voor jongeren met de meest complexe problemen, 
jeugd-ggz en jeugdbescherming gaan we regionaal en soms nationaal regelen. We zetten de belangen 
van jongeren centraal door ze meer zeggenschap en eigen regie te geven over hun behandeling. 
We organiseren een jongerenberaad dat een zwaarwegend advies geeft bij de hervorming van de 
jeugdzorg. Ook bieden we ze het recht op een zelfgekozen vertrouwenspersoon. We voorkomen 
uithuisplaatsingen, zodat ze alleen plaatsvinden in het uiterste geval dat het kind niet veilig en/of 
gezond thuis kan blijven wonen, door onder andere in te zetten op kleinschalige woonvoorzieningen 
en betere ondersteuning voor pleegouders. Veel jongeren komen in de problemen bij de overgang van 
jeugdzorg naar volwassenzorg. Daarom versoepelen we de leeftijd grens van 18 jaar, zodat jongeren 
nog tot minstens 21 jaar gebruik kunnen maken van jeugdhulp die ze al hebben, als ze dat willen. 
Daarna komt er een overgangstraject waar de benodigde zorg op maat wordt ingericht. We draaien de 
ingeboekte extra bezuiniging terug en het plan voor een eigen bijdrage in de jeugdzorg gaat van tafel. 
We zetten ons in voor eerlijke en gelijke tarieven in het hele land.
• Grip op geestelijke gezondheidszorg. Ook in de ggz komt er coördinatie via regionale zorgtafels. We 
zorgen dat er voldoende zorg wordt ingekocht zodat lange wachtlijsten worden teruggedrongen. Voor 
de meest complexe ggz-behandelingen gaan we landelijke centra oprichten en breiden we het aantal 
plekken voor crisisopvang uit. We zorgen voor de uitwisseling van praktijkkennis tussen ggz, het sociale 
domein en politie-en hulpdiensten om te voorkomen dat personen met verward gedrag onnodig in de 
cel of op straat belanden. Voor de behandeling van psychische problemen, zoals PTSS, depressie en 
trauma, maken we meer ruimte voor behandeling in combinatie met MDMA en psychedelica, waarbij 
wetenschappelijke inzichten leidend zijn. We zorgen voor een landelijk dekkend netwerk en structurele 
financiering van zelfregie-en herstelorganisaties, die ervoor kunnen zorgen dat mensen laagdrempelig 
en dicht bij huis kunnen werken aan hun herstel. Wij zijn tegenstander van therapievormen die specifiek 
gericht zijn op het veran deren van gedrag of identiteit. Na uitkomst van het onderzoek naar ABA 
(Applied Behavourial Analysis) bekijken we welke wettelijke stappen mogelijk en wenselijk zijn.
• Betere toegang tot ondersteuning thuis. Gemeenten moeten meer ruimte en middelen krijgen om 
de uitvoeringspraktijk van de Wmo te vereenvoudigen en te verbeteren. Voor mensen met een laag 
inkomen of een levensbrede en levenslange beperking komt er geen eigen bijdrage voor Wmo-hulp.
• Zorg voor mensen met een beperking. In de zorg creëren we binnen de verschillende zorgwetten een 
aparte status voor mensen met een levensbrede en levenslange beperking. Binnen de Wet langdurige 
zorg (Wlz) schaffen we de eigen bijdragen af voor mensen met een levenslange en levensbrede 
beperking en we zorgen dat (sport)hulpmiddelen ruimhartig worden toegekend. Ook krijgen mensen 
recht op een gespecialiseerd vertrouwenspersoon die regelmatig langskomt. 
• Meer regie met een persoonsgebonden budget. We hervormen het persoonsgebonden budget (pgb) 
en gaan ook hier uit van vertrouwen. Mensen krijgen een onafhankelijke langdurige indicatie, hoeven 
minder administratie bij te houden en de informele tarieven worden verhoogd zodat de zorgverleners 
weer een fatsoenlijk loon kunnen krijgen. Daar waar zorgorganisaties pgb’s beheren, controleren we op 
fraude. 67
GroenLinks-PvdA verkiezingsprogramma 2023-2028• Een inclusiever zorgstelsel. We maken een einde aan de discriminatie in de zorg, zowel voor 
patiënten als professionals. We investeren daarom in cultuur- en gendersensitieve zorgverlening. 
Daarnaast lanceren we een breed onderzoeks- en voorlichtingsprogramma om de kennisachterstand 
in de zorg weg te werken waar het gaat om aandoeningen of klachten die vooral voorkomen bij 
vrouwen of mensen van kleur. We maken werk van de wachtlijsten in de transgenderzorg en zorgen 
dat deze zorg zoveel mogelijk regionaal beschikbaar wordt, met goede onder steuning in plaats van 
poortwachterpsychologen. We verbieden medisch niet-noodzakelijke behandelingen van intersekse 
personen zonder hun eigen toestemming. We investeren in meer gender en genetische diversiteit in 
medisch onderzoek. We stellen eisen aan de deelnemers aan deze onderzoeken zodat de uitkomsten 
meer representatief zijn.
• Niet langer een aanbestedingscircus. Door de gecoördineerde inkoop van zorg kunnen we stoppen 
met het verplicht Europees aanbesteden in gemeenten. We richten ons op samenwerking tussen 
aan bieders om een zo breed mogelijk palet aan zorg en ondersteuning te kunnen bieden waarmee 
langdurig wordt samengewerkt. De kwaliteit van zorg en ondersteuning is daarbij bepalend, en dus 
scherpen we de criteria aan om zorgaanbieder te worden, waarmee we de wildgroei aan nieuwe kleine 
aanbieders in delen van de eerstelijnszorg afremmen. 
• Invoeren winstverbod. Voor de hele gezondheidszorg voeren we een verbod op winstuitkering in. 
Zorgfraude en misbruik pakken we keihard aan. Het uitkeren van salaris aan zorgondernemers valt 
onder de regels van de Wnt. Positieve financiële resultaten worden in de eigen organisatie geïnvesteerd 
om de kwaliteit te verhogen en voldoende personeel beschikbaar te hebben. 
• Betere beschikbare geneesmiddelen. Op Europees niveau gaan we ons inzetten om geneesmiddelen 
gezamenlijk in te kopen, het bestaande patentrecht voor geneesmiddelen te herzien en een publieke 
infrastructuur op te zetten om nieuwe medicijnen, vaccins en hulpmiddelen te ontwikkelen. Wij staan 
voor een versimpeling van farmaceutische wetgeving zodat het makkelijker wordt geneesmiddelen 
tussen apotheken uit te wisselen en uit andere Europese landen te importeren. Wij bieden apothekers 
en andere bedrijven middels dwanglicenties de mogelijkheid om dure medicijnen goedkoop na te 
maken. Verder introduceren we een nationaal fonds voor geneesmiddelenonderzoek en leggen we de 
toe-eigening van publiek gefinancierd geneesmiddelenonderzoek door private bedrijven aan banden. 
We introduceren een verplicht transparantieregister voor financiële transacties tussen de industrie en 
zorgverleners. We stimuleren apotheken om de verspilling van geneesmiddelen terug te dringen. 
• Meer buffers in de zorg. We werken toe naar een gezondheidszorg die snel opschaalbaar is. Dit 
betekent voldoende reservemiddelen, crisisbudgetten en regionale crisisteams die in actie komen bij 
een grote gezondheidscrisis. 
• Effectieve behandeling voor post-covid. Voor effectieve behandeling en diagnostiek van post-
covid (of long covid) is een forse en langjarige investering in onderzoek van groot belang. Op de 
korte termijn moeten patiënten toegang hebben tot post-covid expertisecentra. We breiden deze 
expertisecentra zo mogelijk uit voor ook andere post-infectieuze aandoeningen. Daarnaast zetten we in 
op betere bekendheid over post-covid onder artsen, burgers, scholen, werkgevers en andere relevante 
instellingen en organisaties. Voor werknemers met een cruciaal beroep die tijdens de coronacrisis 
door hun werk long-covid hebben opgelopen moet de beoogde financiële regeling worden verruimd, 
verhoogd en vereenvoudigd. 68
GroenLinks-PvdA verkiezingsprogramma 2023-2028• Snellere uitwisseling van zorggegevens. Wanneer het nodig is en toegestaan door de patiënt, moeten 
zorggegevens snel gedeeld kunnen worden tussen zorgverleners en verschillende aanbieders. Dit geldt 
binnen het zorgdomein, maar ook tussen het zorgdomein en het sociaal domein. Voor acute zorg van 
groot gezondheidsbelang krijgen zorgverleners inzage in informatie, tenzij je aangeeft toestemming te 
onthouden (opt-out). Voor alle andere zorg geef je actief toestemming voor inzage door zorgverleners. 
Je moet op elk moment kunnen bekijken welke zorgverleners informatie van je hebben ingezien, en 
wanneer dat was.
• Terugdringen administratieve lasten. We maken een einde aan het verantwoordingscircus waarbij 
zorgverleners aan de Inspectie Gezondheidszorg en Jeugd, aan de Nederlandse Zorgautoriteit en aan 
de verschillende verzekeraars eindeloze verantwoording moeten afleggen. Enkel verantwoording die 
nodig is voor het tegengaan van ernstige zorgfraude en voor de kwaliteit van zorg blijft bestaan.
• Meer duurzaamheid in de zorg. Meer dan 7% van de totale CO2-uitstoot in Nederland wordt 
veroorzaakt door de zorgsector. Veel zorgverleners en zorgaanbieders willen verduurzamen maar lopen 
tegen belemmeringen aan. Wij zorgen daarom voor goede ondersteuning bij het verduurzamen van de 
zorg.
• Organisatie, invloed en zeggenschap van zorggebruikers. Aan beleid, regelgeving én uitvoering 
wordt altijd gewerkt met input van ervaringsdeskundigen en zorgvragers. Dit wordt een vereiste en er 
worden middelen, ook in de uitvoering, voor beschikbaar gesteld. In alle lagen van de zorg – van de 
jeugdzorg tot de verslavingszorg – komen onafhankelijke patiëntenverenigingen die worden betrokken 
bij het beleid en die inspraak en zeggenschap krijgen. Patiënten(organisaties) die inbreng leveren bij 
de verbetering van zorg, deelnemen aan verbetertrajecten voor organisatie- of overheidsbeleid en 
meedoen aan onderzoek, moeten kunnen rekenen op een financiële tegemoetkoming in de vorm van 
vacatiegeld of middelen om de achterban te raadplegen. 
Samen ouder worden
• Regie terugpakken op de ouderenzorg. De ouderenzorg piept en kraakt en de problemen 
dreigen groter te worden in plaats van kleiner. Veel ouderen en hun naasten raken verdwaald in het 
zorgstelsel of staan lang op een wachtlijst voor het verpleeghuis. Een groeiende tweedeling tussen 
welgestelde ouderen en ouderen met een kleine portemonnee is het gevolg. Daarom bouwen we extra 
verpleeghuisplekken. En pakken we de complexiteit van de ouderenzorg aan, die wordt veroorzaakt 
door een grote wettelijke versnippering en doorgeschoten marktwerking. Voor ouderen die lange tijd 
ziek zijn, brengen we alle langdurige ouderenzorg – of het nu gaat om verzorging, (wijk-)verpleging, 
dagbesteding of huishoudelijke hulp - onder in de Wet langdurige zorg.  
De zorgkantoren krijgen de taak om samen met de zorgaanbieders in de regio de langdurige zorg 
in samenhang te organiseren en om de zorg te bekostigen op basis van het aantal hulpbehoevende 
ouderen in de regio. De wijkverpleegkundige krijgt een belangrijke rol in de vaststelling van de 
benodigde zorg en ondersteuning in de thuissituatie.
• Zorg en ondersteuning voor ouderen thuis en in de wijk. Eén wettelijk kader en één bekostiging voor 
verpleging, verzorging en ondersteuning maakt het voor ouderen aantrekkelijker thuis te wonen. Het is 
daardoor ook makkelijker voor zorgverleners en sociaal werkers om samen te werken en in te zetten op 
preventie. De wijkverpleegkundige krijgt een leidende rol bij de indicatie van de zorg- en sociale vraag 
van de thuiswonende oudere en vervult daarmee een spilfunctie in de wijk. Bij een complexe zorgvraag 
kan ook de specialist ouderengeneeskunde inspringen vanuit de wijk en zo de huisarts ontlasten. Voor 
initiatieven die gericht zijn op het bieden van (medisch-specialistische ) ouderenzorg in de wijk zoals de 
WijkKliniek is financiering beschikbaar.69
GroenLinks-PvdA verkiezingsprogramma 2023-2028• Investeren in verpleeghuizen. Als de zorgvraag te zwaar wordt om thuis te kunnen opvangen, moet 
er ruimte zijn in een verpleeghuis. We gaan de komende jaren investeren in de uitbreiding van het 
aantal verpleeghuisplekken. We blijven toezicht houden op de kwaliteit van de zorg in verpleeghuizen, 
verzorgingshuizen en hospices.
• Verzorging wordt weer een aantrekkelijk vak. De loonachterstand van verpleegkundigen maken we 
ongedaan door de salarissen in de verpleeghuizen en de thuiszorg op zijn minst weer aan te sluiten bij 
andere sectoren. We maken het werk aantrekkelijker door ervoor te zorgen dat zorgverleners niet langer 
dertig procent van hun tijd hoeven te besteden aan de verantwoording van hun ‘productie’. Zij krijgen 
de ruimte om zelf in te schatten wat nodig is voor de mensen die zij verzorgen. 
• Zorgzame gemeenschappen. Zorgen voor elkaar doen we met elkaar. Ook voor en met ouderen. En 
dat gebeurt al op allerlei plekken in het land. Burgerinitiatieven en informele netwerken verdienen betere 
ondersteuning. Zij moeten aanspraak kunnen maken op financiering. Dat geldt ook voor mantelzorgers. 
We breiden het mantelzorgverlof uit. Het kortdurend zorgverlof verlengen we naar twee weken, waarbij 
we zorgen dat mensen met een laag inkomen deze volledig vergoed krijgen. Het langdurige zorgverlof 
gaat voortaan deels vergoed worden, afhankelijk van het inkomen. Verder maken we het mogelijk om 
zorgverlof aan te vragen om voor een buurtbewoner te zorgen. 
Gezondheid is breder dan de zorg
• De gezonde samenleving. De zorg voor onze gezondheid begint bij het organiseren van een gezonde 
samenleving. Of het nu gaat om schulden, geestelijke gezondheid of problematisch overgewicht, het 
is cruciaal om problemen aan te pakken voordat mensen gezondheidsproblemen krijgen. Daarom 
investeren we in publieke voorzieningen, zorgen we dat iedereen kan rondkomen en garanderen we dat 
iedereen toegang heeft tot schone lucht, schoon water, goed voedsel en een fijne leefomgeving. 
• Meer aandacht voor collectieve preventie. De regionale zorgfondsen worden gestimuleerd om 5% 
van hun budgetten te besteden aan preventie. Ook het ministerie van Volksgezondheid, Welzijn en Sport 
gaat meer geld uitgeven aan preventie. Preventie is vaak gericht op individuele leefstijlveranderingen, 
maar wij willen ook meer aandacht voor collectieve preventie. Daarom verankeren we een integrale 
aanpak van suïcidepreventie in de wet. Daarnaast formuleren we, analoog aan de klimaatdoelen, 
wettelijke gezondheidsdoelen die richtinggevend zijn voor landelijke, regionale en lokale partijen. 
De inzet van culturele participatie in de vorm van muziek, theater of schilderen zijn hierbij beproefde 
middelen. Ook voor jongeren zijn er langs deze weg mogelijkheden als alternatief voor uitgaan.  
• De sportende samenleving. In een nieuwe Sportwet leggen we wettelijk vast dat iedere gemeente 
voldoende sportverenigingen en faciliteiten moet hebben. Gemeenten vergoeden lidmaatschapskosten 
voor mensen met een laag inkomen. De leeftijdsgrens in het Jeugdfonds Sport en Cultuur verhogen we 
naar 21 jaar. Sport en beweging wordt een standaard onderdeel van de inrichting van onze openbare 
ruimte. Verder zorgen we dat er op iedere school weer gymles wordt gegeven door een gecertificeerde 
leraar en is ons doel dat ieder kind een zwemdiploma haalt. We zorgen voor vitale verenigingen en en 
bieden ondersteuning, ook aan de ‘kleine’ verenigingen.
• Grotere rol voor de GGD. De GGD’s hebben een cruciale rol in de preventie van ziekten en het 
stimuleren van de publieke gezondheid. Hun belangrijke consultatietaak voor baby’s en jonge kinderen 
wordt uitgebreid naar jongvolwassenen en volwassenen. Er komt een landelijke basisfinanciering 
voor de GGD voor een publieke gezondheidszorg die overal op peil is. De GGD gaat een grotere 
ondersteunende rol spelen voor gemeenten en aansluiten op de beweging van de brede eerstelijnszorg 
in buurten en wijken. 70
GroenLinks-PvdA verkiezingsprogramma 2023-2028• Terugdringen ongezonde reclame. We stellen een verbod in op reclames voor ongezonde zaken als 
(online) gokken, alcohol en fastfood. Ook richten we ons op de marketing van ongezonde producten via 
sociale media. Waar het gaat om de gezondheid van kinderen, treden we hard op tegen influencers die 
bewust schadelijke producten aanprijzen. 
• Terugdringen schadelijke producten. We breiden het aantal rookvrije omgevingen uit en zetten de 
verhoging van de accijnzen door, ook voor e-sigaretten. Ook zetten we de afbouw van het aantal 
verkooppunten door en gaan we streng handhaven op de verkoop aan minderjarigen en illegale reclame 
op sociale media. Ontmoedigingsbeleid wordt vooral via wetgeving geregeld in plaats van vrijblijvende 
afspraken met belanghebbende industrieën. Het is voor winkeliers verboden om alcohol te schenken. 
We stellen grenzen aan de maximale hoeveelheid suiker in producten.
• Jongeren moeten kunnen uitgaan. We willen geen samenleving waar jongeren onder de 18 jaar, 
die geen alcohol mogen drinken, alleen maar in de schaduw kunnen samenkomen en er geen sociale 
controle is. We bevorderen daarom dat er in steden en dorpen meer uitgaansmogelijkheden voor 
jongeren komen. In buurthuizen, sportverenigingen of gewoon horeca die wel toegankelijk voor 
jongeren is.
• Voorkomen van gokverslavingen. Net als in België voeren we een limiet in van maximaal € 200 die 
mensen per week mogen inzetten via gokwebsites. Het preventiebeleid van gokbedrijven maken we 
minder vrijblijvend: vanuit de overheid krijgen de gereguleerde websites een onafhankelijke deskundige 
toegewezen die het preventiebeleid van de bedrijven controleert. Bedrijven worden verplicht data te 
delen over problematische spelers. We trekken de licentie van bedrijven in als zij de regels overtreden. 
We zorgen bovendien dat alle loterijen in Nederland proportioneel gaan bijdragen aan de belastingen. 
We verhogen de afdracht van de Staatsloterij en zorgen dat de kansspelbelasting voortaan op alle 
loterijen van toepassing is. 
• Een veilige en goede seksuele gezondheid. Anticonceptie, zoals de pil en het spiraaltje, komen in 
het basispakket. Voor jongeren tot 25 jaar maken we condooms gratis beschikbaar bij de apotheek en 
de soatest bij de huisarts zonderen we uit van het eigen risico. We versoepelen de criteria voor gratis 
en anonieme soa-tests via de GGD’s en verminderen daarmee de werkdruk voor de huisartsen. We 
verruimen het budget voor aanvullende seksuele gezondheidszorg en daardoor de capaciteit bij de 
GGD. Zo kunnen mensen hier makkelijker terecht, komt er meer tijd en capaciteit vrij voor outreach en 
preventie en wordt op termijn de reguliere zorg ontlast. De hiv-preventiepil PrEP en bijbehorende zorg 
worden laagdrempelig verstrekt en vergoed.  
Alle scholen geven voorlichting over relaties, (online) seksualiteit, het aangeven van wensen en 
grenzen en sekse-, gender- en seksuele diversiteit. We herintroduceren grote publiekscampagnes om 
jongeren en anderen voor te lichten over prettige en veilige seks. Menstruatieproducten gaan we gratis 
aanbieden op scholen en in overheidsgebouwen. 
• Een versterkt recht op abortus. We maken ons hard voor het verwijderen van abortus uit het Wetboek 
van Strafrecht. Daarnaast willen we investeren in goede hulpverlening en nazorg voor mensen die een 
abortus laten verrichten en treden we streng op tegen intimidatie bij abortusklinieken.
• Zelf beschikken over het levenseinde. Wie ondraaglijk en uitzichtloos lijdt, ongeacht of dat lichamelijk 
of geestelijk is, kan een beroep doen op het recht op zelfbeschikking. Daarom halen we euthanasie uit 
het strafrecht. 71
GroenLinks-PvdA verkiezingsprogramma 2023-20285.5 Veiligheid is bestaanszekerheid
Veiligheid is nodig voor leefbaarheid
• Meer leefbare en dus veilige wijken. De komende twintig jaar investeren wij met het Nationaal 
Programma Leefbaarheid en Veiligheid in kwetsbare wijken om inwoners weer perspectief te geven. 
We investeren in woningen, leefomgeving, ontmoetingsplaatsen, werk, talentontwikkeling en veiligheid. 
Bewoners weten het beste wat er mis is in hun wijk en ervaren zelf wat ze onveilig vinden. Daarom 
maken we het mogelijk dat bewoners de prioriteiten voor de inzet van handhaving en politie in hun wijk 
deels gaan meebepalen. Dat doen we door ervaringskennis onderdeel te laten zijn van aanbestedingen.
• Jongeren weerbaar maken. Al op jonge leeftijd worden jongeren met weinig bestaanszekerheid en 
toekomstperspectief geronseld voor kleine klusjes, wat de eerste stap kan zijn naar een ‘carrière’ in 
de criminaliteit. Eenmaal in het criminele circuit, komen ze daar moeilijk weer uit. Wij vinden dat we als 
samenleving deze jongeren niet aan hun lot mogen overlaten, om pas naar ze om te kijken wanneer 
criminele activiteiten hun levens al hebben verwoest. Binnen het Nationaal Programma Leefbaarheid 
en Veiligheid geven we extra aandacht aan het onderdeel Preventie met Gezag. We nemen de 
voedingsbodem voor criminaliteit weg door jongeren perspectief te bieden: toegang tot goed onderwijs, 
een dak boven hun hoofd, financiële zekerheid en kans op een baan. De meest kwetsbare jongeren 
beschermen we tegen de verlokkingen van criminele organisaties door samen met ouders, gemeenten, 
scholen, jeugdzorg, (specialistische) jongerenwerkers, rolmodellen en politie beschermende netwerken 
om ze heen te bouwen. Naast sport is de inzet van culturele participatie in de vorm van muziek, theater 
of schilderen, hierbij een beproefde methode. Jongeren die de fout in zijn gegaan, helpen we terug op 
het rechte pad. 
• Meer politie in de wijk. We investeren in meer wijkagenten en rechercheurs voor de basisteams van de 
politie in de wijk. Politiemensen moeten een eerlijke beloning krijgen die recht doet aan hun belangrijk 
werk. De personele bezetting dient een zo goed mogelijke afspiegeling te zijn van de sociale context 
waarin wordt gewerkt. Ook zorgen we dat de politie in alle kwetsbare focuswijken een vaste, veilige en 
zichtbare plek krijgt om bewoners te helpen. We maken een eind aan onnodige bureaucratie en dringen 
de regeldruk terug. Verslaglegging van verhoren wordt voortaan digitaal gedaan en de afhandeling van 
eenvoudige zaken gebeurt met de politie-app.
• Een politie voor iedereen. De politie moet voor alle groepen in onze samenleving een betrouwbare 
partner zijn. Er komt meer aandacht voor diversiteit in de werving en selectie van agenten. Ook worden 
agenten bewuster gemaakt van hun vooroordelen en ze worden beter toegerust om met diversiteit om 
te gaan. Dat begint met meer aandacht voor deze thema’s in de politieopleiding, maar moet navolging 
krijgen op de werkvloer. Meer begeleiding en ruimte voor reflectie zijn daarbij cruciaal. Het verbod op 
religieuze uitingen bij de politie schaffen we af. We versterken de interne netwerken zoals Roze in Blauw 
en borgen dat hun uren en werk betaald gaan worden. Verder moedigen we de samenwerking aan 
tussen de politie en organisaties die discriminatie tegengaan. 
• Politiegeweld en verantwoording. Agenten krijgen meer trainingen in de-escalerend optreden. We 
verbieden het gebruik van de nekklem en evalueren in samenwerking met de ggz de inzet van het 
stroomstootwapen. De ambtsinstructie voor agenten moet in lijn zijn met de daarvoor opgestelde 
richtlijn van de Verenigde Naties. We handhaven het bestaande beleid waarbij agenten ontslagen 
kunnen worden bij bewezen machtsmisbruik, waarbij onafhankelijk onderzoek ingesteld wordt en de 
politie hier volledig en transparant verantwoording over aflegt.72
GroenLinks-PvdA verkiezingsprogramma 2023-2028• Harde aanpak criminele organisaties. We pakken de criminele organisaties die zich bezighouden 
met drugscriminaliteit, mensenhandel en gedwongen prostitutie hard aan. Daarbij richten we ons op 
de topcriminelen die deze organisaties aansturen en de financiële stromen waar het ze om te doen 
is. Politie, Openbaar Ministerie, Belastingdienst, FIOD, gemeenten en woningcorporaties werken 
daarvoor samen in een langjarige aanpak. We vergroten daarom de (financiële) kennis en slagkracht van 
opsporingsdiensten, het Openbaar Ministerie en de rechterlijke macht.
• Tegengaan van witwassen. Het bestaande register van aandeelhouders en belanghebbenden 
van bv en niet beursgenoteerde nv’s (het zogeheten UBO-register) wordt openbaar voor ngo’s en 
onderzoeksjournalisten. Zo kunnen ook zij controleren op duistere geldstromen. Het ‘shoppen’ tussen 
banken van malafide partijen wordt tegengegaan. Aan de rol van de Zuidas als doorvoerhaven van 
internationale criminele geldstromen maken we een einde en we verlagen de wettelijk toegestane limiet 
voor contante betalingen van € 10.000 naar € 1.000. 
• Afpakken van crimineel geld. We draaien de bewijslast om: bij serieuze verdenking is het aan de 
verdachte om te bewijzen dat de opbrengsten een legale oorsprong hebben. Een deel van de gelden 
waarop beslag is gelegd, wordt terug geïnvesteerd in de wijk waar de criminaliteit is gepleegd. Ook 
willen we buiten de strafprocedure om ontneming via de civiele rechter mogelijk maken.
• Strenger optreden tegen malafide ondernemers in kwetsbare wijken. Er komt betere regelgeving 
voor gemeenten om malafide ondernemers uit wijken te kunnen weren. Gemeenten die hiertegen willen 
optreden, worden te vaak teruggefloten door de rechter.
• Aanpak online misdaad en criminaliteit. Online criminaliteit moet als ‘high impact crime’ kunnen 
worden geclassificeerd en behandeld. Zo blijven online overtredingen niet ongestraft en worden de 
daders van online haat en bedreigingen, de verspreiders van wraakporno, van kindermisbruikmateriaal 
en cyberoplichting eerder opgespoord en effectief aangepakt.
• Delen van informatie in zorg- en veiligheidsnetwerken. Om de samenwerking in 
veiligheidsnetwerken te faciliteren, moeten gemeenten, scholen, jeugdzorg jongerenwerk, politie en 
andere instanties in zorg- en veiligheidsnetwerken onderling informatie op een veilige en verantwoorde 
manier met elkaar kunnen delen. We passen het huidige Wetsvoorstel gegevensverwerking door 
samenwerkingsverbanden aan zodat onschuldige burgers beschermd worden tegen misbruik. 
Automatische profilering door algoritmen en massasurveillance worden uitgesloten.
• Bewaken & Beveiligen. Vanwege de bedreigingen aan het adres van onze democratie en hoeders van 
de rechtsstaat, is bezuinigen op de capaciteit voor het stelsel Bewaken & Beveiligen geen optie. Wel 
verkennen we de mogelijkheid om een groter deel van deze taak bij de Koninklijke Marechaussee neer 
te leggen. 
• Niet langer geweld en discriminatie in het voetbalstadion. Supporters die zich misdragen of 
discrimineren pakken we aan. Voetbalclubs gaan meer (financiële) verantwoordelijkheid dragen voor de 
veiligheid in en om het stadion. We treden hard op tegen kwetsende spreekkoren. 
• Veilig vuurwerk. We vervangen consumentenvuurwerk door professionele vuurwerkshows of 
innovatieve spektakelshows met bijvoorbeeld drones of lasers. We voeren een landelijk algemeen 
vuurwerkverbod in. Hiermee komen we tegemoet aan de signalen van burgemeesters die wettelijke 
duidelijkheid willen hebben in verband met het handhavingsbeleid en aan de dringende vragen vanuit 
oogartsen, die met de jaarwisseling geconfonteerd worden met de behandeling van veel oogklachten.73
GroenLinks-PvdA verkiezingsprogramma 2023-2028• Eenduidig drugsbeleid. We legaliseren softdrugs en drugs zoals MDMA, paddo’s en andere 
middelen met aantoonbaar weinig risico. Regulering, legalisering en verantwoorde recreatie is niet 
voor niets ook wereldwijd de trend. We houden de huidige categorisering in soft -en harddrugs tegen 
het licht. Tegelijkertijd zorgen we voor betere voorlichting over drugs, net als over roken en alcohol. 
Door legalisering ondermijnen we het verdienmodel van de georgani seerde misdaad, beperken we 
slachtoffers door foute drugs, pakken we brandgevaarlijke drugs en wietplantages aan en beperke-n we 
de milieuschade van afvaldumping.
Recht spreken en recht doen
• Demonstreren is een grondrecht. Wij staan pal voor het recht op demonstratie. Intimidatie is daar 
geen onderdeel van. Het openbaar gezag gaat zich meer faciliterend opstellen bij demonstraties. 
Uitgangspunt moet zijn dat demonstranten worden behandeld als burgers die gebruikmaken van 
hun grondwettelijk recht op vrijheid van meningsuiting, in plaats van als potentiële relschoppers. 
Dat betekent een minder prominente aanwezigheid van politie bij demonstraties. Ook betekent dat 
een uiterste terughoudendheid met betrekking tot de digitale surveillance van organisatoren en hun 
familieleden.
• Iedereen heeft toegang tot het recht. We trekken voldoende geld uit voor de sociale advocatuur zodat 
iedereen die een advocaat nodig heeft daar een beroep op kan doen. De hoogte van de griffierechten - 
de kosten die moeten worden betaald aan de rechtbank bij het begin van een procedure - worden lager 
voor gewone burgers. We stellen geen extra eisen aan maatschappelijke belangengroepen die naar de 
rechter stappen namens alle Nederlanders of een grote groep Nederlanders.
• Mediation en herstelrecht als oplossing. We investeren in professionele mediators en geven ze 
een plaats in de justitiële keten. Met herstelrecht kunnen slachtoffer en dader onder professionele 
begeleiding werken aan het herstellen van de materiële of immateriële schade die het slachtoffer van 
een misdrijf is aangedaan. 
• Jongerenrechtbanken op scholen en wijkrechtspraak. Door leerlingen hun problemen zelf 
onderling op te laten lossen is de kans op herstel van de beschadigde relaties het grootst. Daarom 
gaan we jongerenrechtbanken structureel inzetten en uitbreiden. De succesvolle voorbeelden van 
wijkrechtspraak gaan we introduceren in buurten waar dit kan bijdragen aan meer leefbaarheid en 
veiligheid.
• Herhaling voorkomen bij jonggestraften. Jonggestraften worden nu te vaak naar de gevangenis 
gestuurd, waar zij door gebrek aan begeleiding snel in recidive vervallen. We gaan jeugdstraffen 
daarom anders vormgegeven: voor alle jonggestraften stelt de rechter een individueel Jeugdstraf- 
en Herstelplan vast. Dat plan bestaat uit een combinatie van straf, resocialisatiemaatregelen en 
herstelrecht. Bij het opstellen van het plan worden alle relevante partijen betrokken: reclassering, 
ouders, kinderbescherming, onderwijs, en specialistische jongerenwerkers. 
• Zinvolle en gepaste straffen. We gaan bij kortdurende gevangenisstraffen meer gebruikmaken van 
elektronische detentie (enkelbanden), taakstraffen en andere herstelgerichte interventies. Mensen die 
hun boete niet kunnen betalen krijgen een vervangende taakstraf.74
GroenLinks-PvdA verkiezingsprogramma 2023-2028• Snellere behandeling voor veroordeelden met tbs. De re-integratie van (ex-)gevangenen is van 
cruciaal belang voor de maatschappelijke veiligheid. Daarom laten we mensen met psychiatrische 
problemen die veroordeeld zijn voor gevangenisstraf met tbs sneller beginnen met hun behandeling. 
• Kleinschalige detentievormen. Kleinschalige detentievormen krijgen de voorkeur boven 
megagevangenissen. Zo kunnen we beter differentiëren in het niveau van beveiliging en krijgen 
gedetineerden de begeleiding die zij nodig hebben. Met name bij jongeren is dit essentieel.
5.6 Een veilige digitale wereld met privacy
• Minister voor Digitale Zaken. We stellen een minister voor Digitale Zaken aan met de 
aanwijzingsbevoegdheid om voor alle lagen van de overheid digitalisering te coördineren, op zowel 
bedrijfsvoering als ook het gebruik van digitalisering ten behoeve van maatschappelijke opgaven. 
Deze minister is verantwoordelijk voor het verhogen van de digitale kennis en weerbaarheid van 
ambternaren en het moderniseren van ICT-systemen van de overheid. Daarnaast krijgt deze minister 
de verantwoordelijkheid om in alle delen en sectoren van de samenleving digitalisering die werkt voor 
iedereen te stimuleren en maatschappelijke schade te voorkomen en bestrijden. Ook is deze minister 
eindverantwoordelijk voor de Nederlandse positionering bij Europese en Internationale zaken inzake 
digitalisering.
• Een publieke digitale ruimte. Nederland moet digitaal autonoom worden. Dat wil zeggen dat 
de publieke sector haar eigen publieke infrastructuren beheert en niet afhankelijk is van grote 
techbedrijven. Zowel ons internet als de hard- en software die we gebruiken worden gedomineerd door 
een handjevol, veelal Amerikaanse bedrijven met foute verdienmodellen. Wij zorgen dat Nederland 
samen met Europese partners gaat bouwen aan een alternatief digitaal ecosysteem: een veilige 
publieke digitale ruimte zoals nu ook wordt verbeeld door de coalitie PublicSpaces. De publieke 
waarden die we daarbij centraal zetten zijn transparantie, democratie, gelijke behandeling, privacy, 
menselijke waardigheid, betrouwbaarheid, betaalbaarheid en duurzaamheid. 
• Democratisering van soft- en hardware. Door middel van aanbestedingen en subsidies ondersteunen 
we de ontwikkeling van betrouwbare opensourcesoftware en -hardware, met broncodes die iedereen 
kan controleren, aanpassen en verbeteren. We investeren in publiek-civiele alternatieven voor 
commerciële sociale media, platformdiensten en cloudopslag. We zorgen dat die nieuwe soft- en 
hardware zuinig omspringt met data, energie en grondstoffen. Daarnaast bevorderen we open data die 
voor iedereen beschikbaar is en open standaarden, wat er onder andere voor zorgt dat je nooit volledig 
afhankelijk wordt van één ICT-leverancier. De digitale voe tafdruk is ook een ecologische voetafdruk. 
Daarom dient digitale apparatuur repareerbaar te zijn en dienen software-updates en ondersteuning 
lang beschikbaar gesteld te worden. We pleiten ervoor om software op te nemen in de Europese richtlijn 
verweesde werken, zodat ook digitaal cultureel erfgoed in het publieke domein terecht komt als het niet 
langer wordt ondersteund of aanzienlijk verouderd is (abandonware).
• Bescherming van onze persoonsgegevens. We bouwen aan een internet waar je niet de hele tijd 
wordt gevolgd en waar je persoonlijke gegevens niet worden verkocht aan de hoogste bieder. Binnen 
de EU maken we ons hard voor een verbod op de handel in en met persoonsgegevens en de daarop 
gebaseerde profielen. Daarop vooruitlopend verbieden we gepersonaliseerde politieke advertenties, 
met een uitzondering voor selectie op taal en kiesgebied. De Nederlandse overheid geeft geen 
steun aan bedrijven die van persoonsgegevens een verdienmodel maken. Zij herinnert bedrijven en 75
GroenLinks-PvdA verkiezingsprogramma 2023-2028instellingen aan de verplichting tot dataminimalisatie. Zo is het registreren van het geslacht van klanten 
en gebruikers in veel gevallen overbodig; ook is het onwenselijk als zij gedwongen worden om te kiezen 
tussen ‘dhr.’ en ‘mw.’ 
• Meer grip op kunstmatige intelligentie. AI-systemen moeten veilig en transparant zijn, de 
mensenrechten respecteren, menselijke controle waarborgen en zo zuinig mogelijk omspringen met 
energie en grondstoffen. We stimuleren nieuwe technologie en innovatie, maar niet ten koste van 
mensen. We verbieden daarom riskante AI-systemen, zoals systemen die voor realtime gezichts- of 
emotieherkenning. Daarnaast komen er strengere eisen voor AI-systemen, waaronder verplichte 
(mensenrechten-) toetsen voor systemen die geautomatiseerde beslissingen nemen die invloed hebben 
op mensen. Etnisch profileren en discriminatie zijn onacceptabel in een democratische rechtsstaat. 
Voor nieuwere toepassingen, zoals generatieve AI die tekst, beeld en geluid kan creëren, komen 
duidelijke regels. Zo moet gegenereerde content altijd zodanig herkenbaar zijn en moet maatschappelijk 
onwenselijk gebruik zoveel mogelijk worden uitgesloten, evenals auteursrechtenschendingen bij het 
trainen van de AI.
• Geen desinformatie meer op sociale media. Met de uitvoering en strikte handhaving van nieuwe 
Europese wetgeving voor digitale platforms maken we een einde aan de polariserende algoritmen van 
socialmediaplatforms die mensen tegen elkaar opzetten en de verspreiding van haat en desinformatie in 
de hand werken. Desinformatie dient weersproken te worden, onder meer door het inschakelen van fact 
checkers. Het bewust verslavend ontwerpen van sociale media leggen we aan banden. 
• Toezichthouders met tanden. We zorgen ervoor dat onze privacy goed wordt beschermd en de 
digitalisering in goede banen wordt geleid door het budget van de Autoriteit Persoonsgegevens, de 
privacy-toezichthouder én algoritmewaakhond, te verhogen. Ook de Rijksoverheid zet zich in om 
naleving van de Algemene Verordening Gegevensbescherming te verbeteren, met name in de publieke 
sector.
• Digitale duurzaamheid en datacentra. De Rijksoverheid toetst plannen voor nieuwe datacentra op 
nut en noodzaak, rekening houdend met de binnenlandse behoefte. Er is geen plaats voor ‘hyperscale 
datacentra’ die bijdragen aan de marktmacht van Big Tech. We stellen strenge eisen aan datacentra 
om een zuinig gebruik van stroom, grondstoffen, water en ruimte af te dwingen en hergebruik van 
restwarmte te bevorderen. We voeren duurzaamheidsstandaarden in voor digitale toepassingen om te 
voorkomen dat de mondiale groei van datacentra door het dak gaat. Op Europees niveau maken we 
ons sterk voor ecodesignregels die het gebruik van data en rekenkracht voor kunstmatige intelligentie 
(AI), online advertenties, video’s en games, slimme apparaten en cryptomunten aan banden leggen. 
In lijn met de komende Europese AI-wet ontwerpt de Nederlandse overheid een meetlat voor de 
ecologische voetafdruk en rekenintensiteit van AI-modellen. De score op deze meetlat weegt mee bij de 
aankoop van AI door overheden.
• Digitale inclusie. We maken ons sterk voor een overheidsbrede aanpak van digitale inclusie, met 
maatwerk voor verschillende kwetsbare groepen. Daaronder valt ook de bevordering van mediawijsheid 
bij jong én oud en de beschikbaarheid van digitale middelen als laptops, computers en smartphones. 
Openbare bibliotheken vervullen daarbij structureel een ondersteunende en instruerende rol.
• Digitaal briefgeheim. Wij leggen het recht op end-to-end encryptie vast. Nederland neemt geen 
wetten aan die achterdeurtjes in encryptie inbouwen en komt ook in internationaal verband op voor de 
vertrouwelijkheid van communicatie en het recht op encryptie.76
GroenLinks-PvdA verkiezingsprogramma 2023-2028• Aanpak cybermisdaad. De politie krijgt meer capaciteit om cyberoplichting, online haat en 
bedreigingen, de verspreiding van beelden van seksueel misbruik, kindermisbruik, wraakporno en 
andere vormen van digitale criminaliteit aan te pakken. Bedrijven die de maatschappij in gevaar 
brengen door hun IT-producten of diensten onvoldoende tegen misbruik te beveiligen, worden 
daarvoor verantwoordelijk gehouden. De overheid investeert in defensieve capaciteiten om onze vitale 
infrastructuur te beschermen tegen cyberaanvallen.
• Terrorismebestrijding via gerichte aanpak. Bij de bestrijding van terrorisme ligt de nadruk op 
het verzamelen van inlichtingen uit menselijke bronnen en gerichte digitale surveillance in plaats 
van massasurveillance. De inlichtingen- en veiligheidsdiensten zetten hun bevoegdheden gericht 
in en publiceren jaarlijks het aantal taps dat ze hebben geplaatst. Ze beoordelen de gegevens 
die ze verzamelen zo snel mogelijk op relevantie. Dit alles vraagt om een stevige rol van zowel de 
toetsingscommissie als de commissie van toezicht op de inlichtingen- en veiligheidsdiensten. De 
commissie van toezicht krijgt de mogelijkheid om samen te werken met andere toezichthouders in 
betrouwbare Europese landen.
5.7 Een rijk aanbod aan kunst en cultuur 
• De waarde van kunst en cultuur. Kunst en cultuur is van onschatbare waarde voor onze samenleving. 
Het bereiken van groepen, die nu nog nauwelijks toegang hebben tot kunst en cultuur is van het 
grootste belang. Juist in een samenleving waar onderling vertrouwen en respect in zwaar weer verkeert 
is kunst en cultuur uiterst belangrijk als stimulator van geloof in en respect voor wat mooi en goed is. 
Kunst en cultuur moet naast overdracht van cultureel erfgoed ook ruimte geven aan kunst, die schuurt 
en uitnodigt tot debat.
• Ruim aanbod van culturele voorzieningen. We investeren in de culturele en creatieve sector, niet 
alleen via het Rijk, maar ook via gemeenten en provincies. Cultuurparticipatie, amateurkunst en 
muziekverenigingen ondersteunen we extra. Wij hechten grote waarde aan regionale spreiding van 
culturele voorzieningen en subsidies. We zetten in op een toereikend veld van kleinere laagdrempeligere 
productiehuizen, die naast grote instellingen essentieel zijn voor de vitaliteit van de cultuursector en 
voor de toegankelijkheid voor het (regionaal) publiek.
• De bibliotheek voor iedereen. Wij stellen de toegankelijkheid, bereikbaarheid en kwaliteit 
van de bibliotheek voor de langere termijn veilig. We maken het basisabonnement van de 
bibliotheek gratis voor iedereen. Bibliotheken gaan samenwerken met scholen om daar een wisselende 
en hoogwaardige collectie boeken te garanderen. We houden vast aan de plannen om een zorgplicht 
voor gemeenten in te voeren die voorschrijft dat in iedere kleine gemeente of grootstedelijke buurt met 
kansenongelijkheidsproblemen een bibliotheek moet zijn. 
• Een eerlijkere beloning voor makers. Wij willen fair pay & fair practice als norm hanteren binnen 
de culturele sector. Bij het verstrekken van subsidies, zowel door de rijksoverheid, provincies als 
gemeenten, zal fair pay & fair practice een bindende voorwaarde zijn. Subsidies moeten zodanig 
geoormerkt worden dat deze direct terechtkomen bij makers en uitvoerenden.  
Een eerlijke beloning voor cultuurwerkers, docenten, kunstenaars, scheppend en uitvoerend, staat 
hoog op onze agenda om de sociale positie van de kunstenaars te versterken. Zoals in hoofdstuk 2 
aangegeven, creëren we een collectieve arbeidsongeschiktheidsverzekering en pensioen voor alle 
werkenden, waar ook culturele zelfstandige (zzp’ers) onder vallen.77
GroenLinks-PvdA verkiezingsprogramma 2023-2028• Eenvoudigere en langetermijnsubsidies. We gaan uit van vertrouwen en creatieve vrijheid. We 
versoepelen de voorwaarden en verantwoordingseisen van pro jectsubsidies, verlagen en verkorten de 
aanvraagprocedures en breiden de mogelijkheden uit om mondeling subsidie aan te vragen. We willen 
dat fondsen de mogelijkheden uitbreiden om bij kleinere bedragen direct kunstenaars laagdrempelig 
te financieren. Voor structurele financie ring maken we het mogelijk om voor acht jaar - in plaats van 
vier jaar - subsidie aan te vragen. We creëren in de subsidieregelingen ruimte voor experiment in de 
cultuursector en geven kunstenaars de vrijheid en de kans om te experimenteren en te innoveren. 
• Investeringen in Nederlandse culturele producten. We stimuleren de Nederlandse creatieve 
maakindustrie met fiscale voordelen en een fonds dat leningen verstrekt aan Nederlandse producties. 
Voor commerciële online-exploitanten voeren we een exploitatieheffing in over de inkomsten van 
onder meer streamingsabonnementen. We houden vast aan het lage btw-tarief van 9% voor cultuur 
en media. Wij willen de culturele sector ondersteunen bij het benutten van digitale mogelijkheden 
voor kunstproductie, -verspreiding en -beleving. Tegelijkertijd zullen we aandacht besteden aan de 
bescherming van auteursrechten en de privacy van kunstenaars en consumenten. Wij willen vaste 
plekken door het hele land realiseren waar we makers van kunst en cultuur tegen een betaalbare prijs 
kunnen ondersteunen. Wij waarborgen dat deze plekken - ook op termijn - bereikbaar blijven voor de 
makers van kunst en cultuur.
• Rijksmusea één dag per maand gratis. Om iedereen kans te geven om onze Rijksmusea te bezoeken, 
worden ze één dag per maand gratis toegankelijk. 
• Inclusieve cultuur. We willen alle mensen, alle inkomensgroepen, alle leeftijden en alle 
levensovertuigingen bereiken. Wij voeren actief beleid om diversiteit binnen culturele instellingen en 
organisaties te bevorderen. We maken de naleving van de Code Diversiteit en Inclusie een voorwaarde 
voor het ontvangen van subsidie. Daarnaast streven we naar een culturele sector die een afspiegeling 
is van alle culturele stromingen en daarbij toegankelijk is voor iedereen. Wij bevorderen de culturele 
uitwisseling met ander landen en culturen om diversiteit te vieren en gezamenlijke uitdagingen aan te 
gaan. We zorgen dat musea zich actief inzetten om roofkunst uit hun collectie terug te geven. Hierbij is 
onderhandeling mogelijk, maar moeten de wensen van de rechtmatige eigenaars leidend zijn. 
• Talentontwikkeling en perspectief voor jonge kunstenaars beleid. Jonge kunstenaars verdienen 
de kans om hun talenten te ontwikkelen en door te groeien. Overheden en productiefondsen gaan 
talentontwikkeling stimuleren door jonge kunstenaars opdrachten aan te bieden. Wij bevorderen 
samenhangende lokale talentroutes, zodat jongeren de weg naar het professionele podium (muziek, 
dans, theater, beeldende kunst) kunnen bewandelen. Om te voorzien in lokale cultuureducatie en - 
participatie bevorderen we de heroprichting van publiek gesubsidieerde muziekscholen en centra voor 
kunstzinnige vorming. Het onderwijs hier wordt gegeven door gekwalificeerde (vak)docenten die in 
loondienst zijn.
• Meer cultuuronderwijs voor scholieren. We zorgen ervoor dat kinderen veel in contact komen met 
cultuur, zoals theater, dans voorstellingen en concerten. Dat doen we door een verhoging van het 
budget voor de cultuurkaart. Scholen krijgen middelen om vakleraren in te zetten voor cultuuronderwijs 
en we versterken de samenwerking van scholen en kunstopleidingen met de culturele sector.
• Geen winst op doorverkoop tickets. We verbieden de bedrijfsmatige doorverkoop van tickets en we 
leggen de variabele beprijzing aan banden.78
GroenLinks-PvdA verkiezingsprogramma 2023-2028• Aandacht voor regionale cultuur. We investeren in instituten voor de bescherming en bevordering 
van regionale talen en dialecten. Daarnaast geven we provincies de opdracht om onderwijsrichtlijnen 
te ontwikkelen met betrekking tot de regionale taal, cultuur en geschiedenis. Deze richtlijnen moeten 
ruimte laten voor scholen om een lokale invulling aan te geven.
• We zorgen voor cultuur erfgoed. Wij hechten waarde aan het behoud van ons cultureel erfgoed. 
Door extra middelen vrij te maken voor, en te investeren in, restauratie en behoud van monumenten, 
historische gebouwen en archeologische vindplaatsen, kunnen we - vanuit dit historisch besef - ons 
rijke verleden behouden en beschermen voor toekomstige generaties. Wij garanderen het voortbestaan 
van Nederlandse topinstellingen in de culturele sector, waaronder de symfonische orkesten.
• We verrijken de openbare ruimte. Kunst in de openbare ruimte verrijkt onze leefomgeving en draagt 
bij aan de identiteit van onze steden en dorpen. Wij willen de kunst in de openbare ruimte bevorderen. 79
GroenLinks-PvdA verkiezingsprogramma 2023-20285.8 Wij investeren in alle regio’s.
Overal in Nederland willen we investeren in goede voorzieningen. De wensen en uitdagingen verschillen 
per regio en de landelijke politiek moet daar oog voor hebben. Dat heeft lang niet altijd te maken met de 
veelbesproken tegenstelling tussen stad en platteland. Als je goed kijkt zie je dat problemen die zich buiten 
de Randstad voordoen – zoals buslijnen die zijn wegbezuinigd - ook in bijvoorbeeld een stad als Rotterdam 
actueel zijn: tramhaltes verdwijnen uit arme wijken waardoor mensen het centrum nauwelijks meer kunnen 
bereiken. Zonder de belangen van stedelijke en landelijke gebieden tegenover elkaar te zetten, is het 
belangrijk oog te hebben voor de specifieke uitdagingen die spelen in verschillende delen van Nederland.
Landelijke aanpak voor sterke regio’s:
• Gemeenten en provincies voldoende geld. Sommige regio’s groeien, andere gemeenten hebben met 
krimp te maken. Wel hebben alle gemeenten één ding gemeen: ze hebben te weinig geld om hun taken 
te kunnen uitvoeren. Daarom investeren we in gemeenten en provincies, zodat zij kunnen zorgen voor 
voldoende goede voorzieningen. De groei van het Gemeentefonds moet voldoende zijn om de kosten te 
dekken die gemeenten maken. Dit geldt ook voor het provinciefonds. Hiermee houden we de basis op 
orde en kunnen we stoppen met de beauty contest tussen regio’s in de vorm van regiodeals.
• Spreiding Rijksdiensten. De overheid is van ons allemaal. We spreiden Rijksdiensten, zoals 
uitvoeringsorganisaties, de Belastingdienst, gevangenissen, DUO en UWV zoveel mogelijk over het 
land. Zo neemt de werkgelegenheid in de regio toe en bovendien zijn grond en gebouwen buiten de 
Randstad vaak goedkoper. Ook investeren wij in kennis, overal in Nederland, door de samenwerking 
tussen mbo/hbo en wo te stimuleren en de regiorol van het mbo en het hbo te bekostigen.
• Extra aandacht voor regionaal cultureel aanbod. Culturele voorzieningen moeten niet alleen in de 
Randstad van hoge kwaliteit zijn en gesubsidieerd worden maar door heel Nederland. We zullen extra 
investeren om zo een breed publiek te bereiken en culturele rijkdom te verspreiden over het hele land.
• Beschermen en bevorderen regionale of minderheidstalen. We zetten ons in voor behoud en 
bevordering van door Nederland erkende (streek)talen zoals het Frysk, Nedersaksisch, Jiddisj, 
Sinti-Romanes, en de op de BES-eilanden erkende talen Engels en Papiaments. We streven naar 
ambitieuzere naleving van het door Nederland geratificeerde Europees Handvest voor Regionale of 
Minderheidstalen. Er wordt in het bijzonder meer geïnvesteerd in het behouden en bevorderen van de 
Nedersaksische taal. Met betrekking tot het Frysk hebben we bijzondere aandacht voor de positie van 
het Frysk in de rechtbank en bij de overheid.
Onze speerpunten per provincie
• In Groningen is onverminderde inzet nodig voor de afhandeling van de schade als gevolg van 
gaswinning. Dit moet milder, menselijker en makkelijker. We investeren in Groningen als belangrijke 
speler in de transitie naar waterstof, via omscholingsfondsen en brede mbo-, hbo- en wo-
scholingsprogramma’s. Met de Lelylijn komt er een betere bereikbaarheid per openbaar vervoer. De 
verbinding tussen de Waddenzee en het Lauwerskustgebied maken we meer open, zodat zoet en zout 
water zich daar kunnen mengen. Ter Apel wordt ontlast door meer aanmeldcentra voor asielzoekers 
elders in het land te openen. 
• Drenthe profiteert van de aanleg van de Nedersaksenlijn die de economische ontwikkeling versterkt 
en Noord- en Oost-Nederland via de grensregio verbindt. Investeringen in het Noordelijk Innovatielab 
Circulaire Economie zorgen voor een bloeiende lokale economie en werkgelegenheid. 80
GroenLinks-PvdA verkiezingsprogramma 2023-2028• Flevoland ligt in het hart van Nederland en een goede ov-verbinding met de omringende provincies 
is essentieel. We maken ons sterk voor de Lelylijn, een ondergrondse verbinding met Noord-Holland 
(de IJmeerverbinding), een busverbinding tussen Lelystad en Enkhuizen over de Houtribdijk en 
een intercity-verbinding met Utrecht. Verder moet snel een goede alternatieve bestemming worden 
gevonden voor de gebouwen en terreinen van Lelystad Airport. We realiseren het OostvaardersWold, 
zodat een ecologische verbindingszone ontstaat tussen de Oostvaardersplassen en het Horsterwold.
• In Friesland beschermen we het unieke Waddengebied, dus geen gas- of zoutboringen, en we 
volgen de aanbevelingen van de Onderzoeksraad over veilig scheepvaartverkeer boven de eilanden 
voortvarend op. Samen met de provincie Fryslân richten we het Veenweidegebied in als Nationaal Park. 
Dat vermindert de uitstoot van CO2 en stikstof en behoudt het prachtige authentieke landschap. Ook 
Friesland profiteert van de Lelylijn.
• In Utrecht gaat de verbreding van de A27 niet door. Daarmee behouden we het landschap 
Amelisweerd. We zorgen voor een robuuste ecologische verbindings zone tussen de Utrechtse 
Heuvelrug en de Veluwe. We leggen de Noordelijke Randweg Utrecht ondergronds aan voor de 
leefbaarheid van Overvecht. Utrecht krijgt een 24-uurs OV-netwerk vergelijkbaar met de metro. We zijn 
tegen de komst van de nieuwe vliegroute (de vierde route) boven de provincie Utrecht.
• In Zeeland wordt de Westerscheldetunnel per direct tolvrij voor personenvervoer. We willen dat de 
Westerschelde een schone rivier is voor mens en natuur, dus ook zonder vervuiling van PFAS. Ook in 
Zeeland blijven voorzieningen, waaronder goede zorg, dichtbij en goed bereikbaar voor alle Zeeuwse 
inwoners. Het recent opgericht Delta Climate Centrum krijgt een structurele financiering, zodat dit 
kenniscentrum voor water, voedsel en energie toekomstbestendig is.
• In Noord-Brabant investeren we in een duurzaam verdienmodel voor lokale boeren en woningbouwers 
door te stimuleren dat bouwmaterialen van de toekomst geteeld worden rond verdroogde 
natuurgebieden (zie programma Building Balance). Tussen Eindhoven en het Duitse ICE-netwerk komt 
er een snelle treinverbinding. Omdat Brainport Eindhoven belangrijk is voor Nederland en Europa 
versterken we hier de nieuwe en schone economie. De inzet van het Brainport-bedrijfsleven voor 
sociale opgave zoals schulden en analfabetisme wordt geïntensiveerd. 
•  In Gelderland gaan we despeculatie met vakantieparken actief tegen. Met het Nationaal Programma 
Veluwe pakken Rijk, provincie, gemeenten en waterschappen regie op de ruimtelijke ontwikkeling in en 
om het natuurgebied. Gezien de Veluwe het grootste Natura2000-gebied is op land, is voor het behalen 
van de stikstofdoelen een stevige gebiedsaanpak noodzakelijk. 
• Limburg krijgt spoorverbindingen naar Düsseldorf, Aachen en Hamont. De Maaslijn wordt toegevoegd 
aan het hoofdrailnet, het spoor wordt hier verdubbeld en door de aanleg van bovenleidingen verdwijnt 
de dieseltrein. Verder wordt er meer geïnvesteerd in de Limburgse taal en komt er specifiek aandacht 
voor de aanpak van georganiseerde, grensoverschrijdende en ondermijnende criminaliteit.
• Noord-Holland kent een groot landelijk gebied, dat vaak wordt vergeten omdat het gezien wordt 
als Randstad. De leefbaarheid en mobiliteit hebben hier een impuls nodig. Zo moet de snelle 
treinverbinding tussen de Kop van Noord-Holland en Zuid-Holland snel terugkomen. Wat betreft 
leefbaarheid moet de geluidsoverlast van Schiphol verminderen en moet de omgeving van alle door 
de industrie hoogbelaste gebieden beschermd worden. Dat is breder dan alleen Tata Steel en de 
IJmondregio. 81
GroenLinks-PvdA verkiezingsprogramma 2023-2028• In Zuid-Holland gaan we veel woningen bijbouwen. We zorgen daarbij voor extra groen in en om 
de stad, zoals in het Nationaal Park Hollandse Duinen, Midden-Delftland en het Weizigtpark in 
Dordrecht. We verbeteren en vergroten de bestaande natuur- en recreatiegebieden, en deze blijven 
vrij toegankelijk. We herstellen het Haringvliet als riviermonding. Er worden voldoende middelen ter 
beschikking gesteld om het volledige Nationaal Programma Rotterdam Zuid uit te voeren.
• In Overijssel investeren we sterk in bereikbaarheid via het openbaar vervoer. We vervangen het enkel 
spoor tussen Deventer en Zwolle door dubbelspoor. Dat doen we ook voor het spoor van Zwolle naar 
Enschede (en Munster). De drie dieselsporen Zutphen-Oldenzaal, Almelo-Mariënber en Enschede-
Munster worden ge-elektrificeerd. Ook aan het spoor tussen Zwolle en Meppel wordt achterstallig 
onderhoud verricht. De afvalwaterinjecties van de NAM in Noordoost Twente worden definitief gestaakt. 
Vliegveld Twente wordt niet uitgebreid voor de (commerciële) burgerluchtvaart.82
GroenLinks-PvdA verkiezingsprogramma 2023-2028Het Caribisch deel van het Koninkrijk
• We gaan in het hele Koninkrijk verder met de gesprekken over het koloniale- en slavernijverleden, de 
doorwerking hiervan en het nodige herstel. Ook investeren we in versterking van de democratische 
rechtsorde in het hele Koninkrijk. Zo creëren we een solide basis voor vertrouwen in de overheid, 
diversiteit in de samenlevingen en rechtszekerheid door gelijkheid van de wet in ons Koninkrijk.
• In de Caribische landen binnen ons Koninkrijk zetten we in op het verbeteren van de situatie van de 
burgers van Aruba, Curaçao en Sint Maarten met hulp en geld. We gebruiken de door de Verenigde 
Naties ontwikkelde Sustainable Development Goals (SDG’s) als leidraad. De machtsbalans tussen 
Nederland en de Caribische landen binnen ons koninkrijk wordt rechtgetrokken en het democratisch 
tekort wordt opgelost. Onze rijkswetten worden door het Nederlandse parlement behandeld. 
Gevolmachtigde ministers van de Caribische landen en gedelegeerde Statenleden van de parlementen 
van deze landen hebben nu weliswaar de mogelijkheid van inspraak, maar kunnen niet zelf een rijkswet 
indienen en niet stemmen. Het is hoog tijd om het Statuut voor het Koninkrijk der Nederlanden aan te 
passen zodat dit wel mogelijk wordt. Daarnaast schaffen we de registratieplicht voor verkiezingen bij 
inwoners van Curaçao, Aruba en Sint Maarten af.  
We zorgen ervoor dat de toegang tot de Europese Parlementsverkiezingen voor kiesgerechtigden 
op deze eilanden even eenvoudig wordt als in Nederland. We zijn voor het invoeren van een 
geschillenregeling tussen de landen van het Koninkrijk met een ‘rechter’ die bindende oordelen kan 
geven. We stimuleren de ontwikkeling van twee regio’s (bovenwinden en benedenwinden) waarbij 
we zoveel mogelijk voorbijgaan aan de staatsrechtelijke structuren die hieraan in de weg staan. 
We laten bedrijven zoveel mogelijk profiteren van Nederlandse regelingen als garantiebepalingen, 
milieusubsidies en investeringsfondsen. We ondersteunen studenten uit Caribische landen in Nederland 
met huisvesting, aanpassing aan taal en cultuur, studiekeuze en begeleiding en terugkeer na de studie. 
Het onderwijs in de Caribische landen ondersteunen we financieel en met kennis. We versterken en 
ondersteunen digitalisering met nadruk op veiligheid en vaardigheid voor iedereen. 
• Voor de inwoners van de bijzondere gemeenten van Nederland Bonaire, St. Eustatius en Saba 
stellen we een sociaal minimum in en voeren we maatregelen in die garanderen dat niemand onder 
dit minimum leeft. Samen met de eilanden werken we aan een stevige aanpak om de gevolgen van 
de klimaatverandering tegen te gaan en investeren we in het beschermen van de kwetsbare natuur op 
en rond de eilanden. We bieden de samenlevingen de nodige ruimte en ondersteuning om naar eigen 
inzicht richting en invulling te geven aan hun toekomst. De klassieke en sociale grondrechten gelden 
onverkort voor de inwoners van dit Caribische deel van Nederland. We ondersteunen de wens tot het 
versterken van de eigen identiteit en cultuur. We zorgen dat er ruimte komt voor een op ieder eiland 
toegesneden aanpak. Maatregelen worden alleen genomen in samenspraak met vertegenwoordigers 
en deskundigen van deze eilanden, rekening houdend met hun prioriteiten en beperkte capaciteit. 
We ondersteunen actief de (vervolg)opleiding en indienstneming van lokale mensen. De financiering 
van het lokale bestuur moet afdoende zijn. We organiseren extra tegenmacht, zoals bijvoorbeeld een 
gezaghebbende adviescommissie, die de rol op zich neemt van organisaties zoals VNG en IPO. Op St. 
Eustatius herstellen we zo snel mogelijk de volledige democratie. We nemen alle belemmeringen voor 
de handel tussen de landen en eilanden van het Koninkrijk weg, al dan niet door invoering van een  
Douane-Unie. 83
GroenLinks-PvdA verkiezingsprogramma 2023-20286. Een sterk Europa in een veilige wereld
6.1 Een solidair en daadkrachtig Europa
• De EU moet socialer. Wij willen dat sociale rechten in de EU gelijkgesteld worden aan economische 
vrijheden. Nederland spant zich in Europa in voor hogere sociale standaarden en het versterken 
van de rechten van werknemers. We willen dat het Europees economisch en interne marktbeleid de 
publieke sector steunt in plaats van aanspoort tot marktwerking. Landen moeten vrij zijn om collectieve 
voorzieningen, zoals zorg en openbaar vervoer, niet aan te besteden op de markt. We zetten ons in 
voor een sociale vooruitgangsclausule in Europese verdragen, die sociale rechten beschermt tegen de 
negatieve effecten van economische vrijheden.
• De EU moet groener. Voortbouwend op de Europese Green Deal werken we aan een Europa waar 
productie en consumptie de grenzen van de draagkracht van de aarde niet langer overschrijden. 
In 2040 moet de EU klimaatneutraal zijn en voornamelijk gerecyclede en biobased grondstoffen 
gebruiken. De transitie naar een klimaatneutrale en circulaire economie kan alleen slagen als sociale 
rechtvaardigheid daarbij verzekerd is. De Europese Commissie moet erop toezien dat subsidies voor 
de transitie, bijvoorbeeld uit het Sociaal Klimaatfonds, bij voorrang ten goede komen aan de meest 
kwetsbare gebieden en huishoudens. De transitie moet ook voor werkenden rechtvaardig verlopen, 
bijvoorbeeld door ons voorstel voor een omscholingsfonds.
• Uitbreiding EU. De toekomst van Oekraïne en Georgië ligt in de EU. De landen op de Westelijke Balkan 
moeten eveneens een realistisch uitzicht hebben op lidmaatschap. Ook Moldavië krijgt perspectief 
op lidmaatschap. Met het Turkije van Erdogan moeten de onderhandelingen bevroren blijven. In alle 
gevallen kan EU-toetreding pas plaatsvinden als landen voldoen aan de voorwaarden, waaronder op 
het gebied van mensenrechten, democratie en rechtsstaat, en ze in lijn handelen met het buitenlands 
en veiligheidsbeleid van de EU. Om de bevordering van deze voorwaarden te stimuleren zijn sterke 
banden met omringende buurlanden nodig, dit kan bereikt worden via een vernieuwing van de 
European Neighbourhood Policy (ENP) die op dit moment onderbenut wordt. Dat betekent dat we echte 
hervormingen aanmoedigen, belonen en actief ondersteunen, en tegelijk dat we landen die zich niet 
houden aan de basisregels van de democratie, zoals de huidige regering Servië, harder aanpakken.
• Stapsgewijze toetreding. We pleiten voor stapsgewijze toetreding. Landen worden bijvoorbeeld eerst 
alleen lid van de douane-unie. Dat vergroot de motivatie van regeringen om moeilijke hervormingen 
door te zetten, en geeft de EU tegelijk de mogelijkheid om toe te zien dat hervormingen ook blijvend zijn 
voordat een land volwaardig lidmaatschap krijgt. We willen subsidies uit het toetredingsfonds sterker 
koppelen aan democratische en rechtsstatelijke hervormingen en het maatschappelijk middenveld een 
grotere rol geven in het toetredingsproces. 
• Hervorming van de EU. Nederland heeft groot belang bij een democratische en besluitvaardige 
EU. Zeker met het oog op mogelijke uitbreiding zijn hervormingen nodig. We zetten ons in voor 
terugdringing van het vetorecht in de Raad van Ministers, onder meer bij buitenlandbeleid en 
belastingen, en voor versterking van het Europees Parlement als medewetgever en controleur. We 
willen een gemoderniseerde EU-begroting, die zich meer richt op de groene en sociale uitdagingen 
van de toekomst; de begrotingsregels moeten een krachtiger optreden tegen corruptie en aantasting 
van de rechtsstaat mogelijk maken. Wij willen dat EU-instellingen hard optreden tegen corruptie, 
fraude, buitenlandse beïnvloeding, ondoorzichtige lobby’s en grensoverschrijdend gedrag tegenover 
personeel. Allereerst zoeken we mogelijkheden binnen het huidige EU-verdrag, maar waar nodig zijn we 
voorstander van verdragswijziging. 84
GroenLinks-PvdA verkiezingsprogramma 2023-2028• Europese begroting. De EU krijgt steeds meer belangrijke taken. Ook voor de steun aan Oekraïne is 
voldoende budget nodig. Daarom steunen wij een hoger Meerjarig Financieel Kader.
• Sancties tegen ondermijnende lidstaten. De Europese Unie moet pal staan voor haar waarden 
en sneller en harder optreden tegen lidstaten die de rechtsstaat, democratie en mensenrechten 
ondermijnen. De Europese Commissie dient deze lidstaten tot de orde te (blijven) roepen door middel 
van rechtszaken en het opschorten van subsidies. Wij willen de artikel 7-procedure, die kan leiden tot 
schorsing van het stemrecht van een lidstaat, verbeteren door onder andere de vereiste van unanimiteit 
te laten vallen. Zo kunnen bijvoorbeeld landen zoals Hongarije en Polen elkaar niet meer de hand boven 
het hoofd houden. 
• Invoering Europese wet voor mediavrijheid. Deze wet moet de redactionele en journalistieke 
onafhankelijkheid waarborgen en mediapluralisme bevorderen. Journalisten mogen niet bespioneerd 
worden bij hun werk. Publieke omroepen mogen geen propagandakanaal zijn. We pleiten ervoor dat de 
EU-initiatieven voor onafhankelijke kwaliteitsmedia steunt in landen waar de mediavrijheid onder druk 
staat.
• Europese antidiscriminatiewet. Voor discriminatie, racisme, islamofobie, antisemitisme, anti-zwart 
racisme en xenofobie mag geen plaats zijn in de EU. Wij zetten ons daarom in voor een nieuwe, 
overkoepelende Europese antidiscriminatiewet. Deze breiden we uit naar sociale zekerheid, onderwijs, 
gezondheidszorg en de markt voor goederen en diensten. Deze wet moet ook discriminatie op grond 
van genderexpressie en genderidentiteit verbieden en het ouderschap binnen niet-traditionele gezinnen 
beschermen. 
• Technologie en onderzoek. Wij zetten ons in voor forse EU-investeringen in fundamenteel onderzoek 
en technologieontwikkeling. Daarbij zijn Europese waarden en maatschappelijke behoeften leidend. 
Denk aan het vergroten van de strategische autonomie van de EU. Aan innovatiesteun worden 
voorwaarden verbonden op het gebied van duurzaamheid, maatschappelijke participatie en het delen 
van kennis en data. 
• Digitale infrastructuur. Samen met Europese partners investeert Nederland in een Europese 
digitale infrastructuur. Deze omvat publiek-civiele alternatieven voor de platforms en diensten van 
Big Tech en een veilige cloud. Met de inkoopkracht en technologiesubsidies van overheden wordt 
opensourcesoftware en -hardware gestimuleerd. We willen dat Nederland zich in Europa hard 
maakt voor een public tech fonds om Europese verantwoorde digitale technologie aan te jagen. Het 
uitgangspunt is dat code, ontwerpen en datasets die met publiek geld zijn ontwikkeld voor iedereen 
beschikbaar moeten zijn. Om de privacy en autonomie van burgers te beschermen, pleit Nederland 
voor een Europees verbod op de handel in en met persoonsgegevens. Iedereen moet zich veilig voelen 
om hun meningen en politieke overtuigingen te kunnen uiten, dus moet Nederland zich in de EU 
inzetten voor het recht op pseudonimiteit: het behouden van online anonimiteit, mits je niet verdacht 
wordt van een strafbaar feit. Ook moet de EU, middels een aangescherpte fusierichtlijn, meer doen 
tegen agressieve overnames en misbruik van dominante posities door techgiganten.85
GroenLinks-PvdA verkiezingsprogramma 2023-2028• Europese AI-autoriteit. We pleiten voor een snelle afronding en invoering van de Europese wet 
over kunstmatige intelligentie (AI), die onze mensenrechten beschermt. We steunen de inzet van het 
Europees Parlement om taalmodellen zoals ChatGPT en andere systemisch relevante AI-systemen 
binnen de reikwijdte van de wet te laten vallen. Deze wet moet profilering voor het voorspellen van 
fraude en criminaliteit verbieden, realtime gezichtsherkenning verbannen uit de openbare ruimte en 
bindende milieustandaarden invoeren voor AI. We willen een Europese autoriteit die toeziet op AI in de 
EU. Nederland loopt voorop in Europese en wereldwijde samenwerking rond verantwoorde AI, neemt 
het voortouw bij internationaal, publiek gefinancierd onderzoek naar de risico’s van geavanceerde AI en 
ijvert voor de totstandkoming van internationale normen. Streefdoel is een bindend wereldwijd verdrag. 
• Meer strategische autonomie. Wij steunen het streven van de EU om haar risicovolle afhankelijkheden 
van derde landen kritisch door te lichten en waar nodig af te bouwen. Dat vraagt ook om een zuiniger 
gebruik van energie en grondstoffen en om diversificatie van toeleveringsketens. De EU dient meer 
onmisbare goederen, zoals groene technologie en medicijnen, te produceren binnen haar grenzen. 
Ook bevorderen we de verantwoorde winning en raffinage van kritieke grondstoffen zoals lithium 
en kobalt binnen Europa en waar mogelijk binnen Nederland. Daarbij stellen we strenge eisen aan 
mensenrechten, milieuvervuiling en bescherming van natuur en biodiversiteit.
• Permanent karakter Europees Herstelfonds. Het Europees Herstelfonds stimuleert hervormingen 
en vergroot de stabiliteit van de eurozone. Bij de herziening van het Stabiliteitspact letten we erop dat 
lidstaten investeren in de ecologische transitie, daartoe de aansporing en ruimte krijgen, en daarbij 
niemand achterlaten.
6.2 Actief buitenlandbeleid voor veiligheid, internationaal recht en mensenrechten
• Actief buitenlandbeleid. We voeren een actieve diplomatie om op te komen voor – onder meer – vrede 
en veiligheid, de internationale rechtsorde, mensenrechten, democratie, ontwapening, klimaat en 
biodiversiteit. We zetten ons in voor de vervolging van oorlogsmisdadigers. We zullen onze positie in de 
internationale politiek gebruiken om druk te zetten op de Iraanse autoriteiten om alle veroordelingen en 
doodvonnissen die verband houden met politieke uitingen onmiddellijk nietig te verklaren. We blijven 
aandringen op een onderzoek naar de misdrijven die zijn gepleegd door de Iraanse autoriteiten tijdens 
en in de nasleep van de recente massale demonstraties en stellen alles in het werk om de Islamitische 
Revolutionaire Garde op de Europese terreurlijst te plaatsen. Ook beperken we onze export naar Iran tot 
consumentengoederen, medicijnen en medische apparatuur ten behoeve van de burgerbevolking.
• Een sterker Europa in de wereld. We bevorderen dat Europa zijn geopolitieke invloed in de wereld 
versterkt door met één mond te praten. We pleiten voor versterking van de Europese diplomatie en 
voor het activeren van de EU-verdragsclausule die meerderheidsbesluitvorming mogelijk maakt op 
onderdelen van het buitenlands beleid. 
• Investeren in defensie. Het is onvermijdelijk dat Nederland en Europa een grotere verantwoordelijkheid 
nemen voor de eigen veiligheid. Daarom voldoen we vanaf 2024 structureel aan de afspraak binnen 
de NAVO om minstens 2% van het bruto nationaal inkomen te besteden aan defensie. We gebruiken 
deze middelen om de basisgereedstelling, slagkracht en capaciteiten te versterken. We voeren niet 
opnieuw een opkomstplicht in, maar vergroten wel de mogelijkheden voor jonge mensen om kennis te 
maken met defensie. We hebben extra aandacht voor goede arbeidsvoorwaarden, opleidingen en hun 
diversiteit, een veilige werkomgeving en goede zorg voor veteranen.86
GroenLinks-PvdA verkiezingsprogramma 2023-2028• NAVO. We versterken via onze defensie-investeringen de Europese pijler van de NAVO en zo ook 
het gemeenschappelijk veiligheids- en defensiebeleid van de EU. We zetten ons in voor een trans-
Atlantisch bondgenootschap dat goed let op democratische waarden binnen de NAVO zelf. We zetten 
ons in voor snelle toetreding van Zweden en Oekraïne houdt uitzicht op toetreding. 
• Sterke VN. We willen de Verenigde Naties en internationale instellingen ondersteunen en waar 
mogelijk versterken: ze blijven het beste perspectief bieden op samenwerking aan wereldwijde 
vraagstukken en behouden wereldwijd een grote aantrekkingskracht. We mogen ze niet prijsgeven 
aan autocratische regimes die ze verzwakken of overnemen. Nederland zet zich in voor versterking 
en hervorming van de VN, als de belangrijkste instelling voor de aanpak van urgente mondiale en 
regionale veiligheidsvraagstukken. Ook zetten we ons in voor een meer democratische VN, die vrede en 
democratie in de wereld actief stimuleert.  Nederland wil een meer democratische en representatieve 
Veiligheidsraad met een EU-zetel. In Europees verband blijven we zoeken naar mogelijkheden om 
organisaties die vrede en recht belichamen te versterken, zoals de Raad van Europa en de Organisatie 
voor Veiligheid en Samenwerking in Europa (OVSE).
• Internationale steun aan Oekraïne. Het beschermen van zijn grenzen, vrijheid en democratie kan 
Oekraïne niet alleen. Wij willen dat Nederland een leidende rol speelt in het bieden van omvangrijke 
militaire, humanitaire en economische steun. We bieden steun bieden bij versterking van de democratie, 
het bestuur, de rechtspraak en het terugdringen van corruptie. Bij steun voor de wederopbouw 
van Oekraïne hebben we oog voor het herstel van de ecologische schade en de opschaling van 
hernieuwbare energie. Nederland werkt ook actief (mee) aan vervolging van oorlogsmisdadigers. We 
reserveren voor de gehele kabinetsperiode een steunpakket voor Oekraïne. 
• Rusland. Het Russische regime vormt onmiskenbaar het meest acute gevaar voor de Europese 
veiligheid. De illegale en gewelddadige invasie van Oekraïne is daarvan de ernstigste illustratie. We 
zetten ons over de volle breedte in om de Europese veiligheid en de internationale rechtsorde te 
verdedigen tegen Russische agressie. Onder meer via sancties, het afbouwen van afhankelijkheden, 
het wereldwijd isoleren van Rusland, het versterken van de veiligheid van buurlanden van Rusland, en 
het aanhoudend steunen van veranderingsgezinde Russische krachten. We blijven tegelijkertijd de hand 
uitreiken naar goedwillende Russische burgers. En we zoeken, indien Rusland van koers verandert, 
altijd naar mogelijkheden om tot rechtvaardige vrede en ontwapening te komen. Daarnaast erkent de 
Nederlandse staat de Holodomor als een genocide door hongersnood.
• MH17. De veroordeelden voor het neerhalen van vlucht MH17 moeten hun straf ondergaan. Hiervoor 
benutten we alle mogelijke diplomatieke en juridische kanalen. We blijven Rusland staatsaansprakelijk 
stellen.
• China. We maken ons sterk voor een eensgezind Chinabeleid van de EU. We blijven samenwerken 
en handeldrijven met China waar dit in ons belang is, maar doen tegelijkertijd meer om onze 
veiligheid en eerlijke handel te waarborgen; we versterken onze weerbaarheid en autonomie. We 
stellen concrete doelen voor diversificatie van toeleveringsketens en het beëindigen van ongewenste 
Chinese invloed binnen bedrijven en kritieke infrastructuur. We monitoren de voortgang en nemen 
zo nodig hardere maatregelen. We werken mee aan nieuwe EU-instrumenten om machtsmisbruik 
door China en andere handelspartners tegen te gaan, waaronder een verbod op de import van 
producten die zijn geproduceerd met dwangarbeid. We blijven China aansprakelijk stellen voor 
mensenrechtenschendingen, waaronder de genocide op de Oeigoerse minderheid. We maken, samen 
met Europese en wereldwijde bondgenoten, aan China duidelijk dat steunverlening aan de Russische 
oorlog in Oekraïne of een aanval op Taiwan ernstige consequenties zal hebben. 87
GroenLinks-PvdA verkiezingsprogramma 2023-2028• Israël – Palestina. In het Israëlisch-Palestijnse conflict streven we naar een rechtvaardige 
tweestatenoplossing. Alle vormen van geweld veroordelen we: ze brengen in dit asymmetrisch 
conflict de oplossing niet dichterbij. We verzetten ons tegen de bouw van Israëlische nederzettingen 
op Palestijns grondgebied en tegen de economische belemmeringen die de Palestijnen hard raken 
en duurzame vrede in de weg staan. Dit doen we door de relatie met Israël afhankelijk te maken van 
respect voor internationaal recht, zoals de EU-Israël asscociatieovereenkomst voorschrijft. Nederland 
bepleit dat de visumvrijstelling voor het Schengengebied wordt opgeschort voor kolonisten uit de 
nederzettingen. We staan niet toe dat producten die geproduceerd worden door kolonisten in de 
bezette gebieden hier verhandeld worden en bepleiten een verbod op economische relaties met illegale 
nederzettingen. Nederland levert een actieve bijdrage bij de VN en aan het Internationaal Gerechtshof in 
de lopende zaak aangaande de legaliteit van de bezetting. Bij het niet-naleven van VN-resoluties en het 
verder schenden van mensenrechten, neemt Nederland de nodige maatregelen zoals het opschorten 
van de EU-Israël associatieovereenkomst en het stopzetten van militaire samenwerking. Nederland 
roept de Israëlische regering op om een einde te maken aan de militaire detentie van kinderen. Waar de 
Internationale Gemeenschap nog steeds pleit voor een onafhankelijke Palestijnse Staat, laat diezelfde 
gemeenschap nog steeds toe dat deze steeds meer onmogelijk wordt gemaakt door de Israëlische 
nederzettingenpolitiek. Nederland komt ook actief op voor de rechtsstaat en het democratisch bestel 
in Israël en de Palestijnse Gebieden, waarbij gelijke rechten van alle bevolkingsgroepen worden 
gewaarborgd. Nederland dringt er bij het Israëlische en Palestijnse leiderschap op aan om vrije 
verkiezingen te organiseren waarbij deze gelijke rechten worden gewaarborgd.
• Internationaal Strafhof Den Haag. Samen met de EU ijveren we ervoor dat meer landen, waaronder 
de Verenigde Staten, zich aansluiten bij het Internationaal Strafhof, en dat verdachten tegen wie een 
arrestatiebevel is uitgevaardigd – waaronder de Russische president Poetin – worden uitgeleverd aan 
het Hof.
• Universele mensenrechten. De universele rechten van de mens zijn en blijven een hoeksteen van onze 
internationale inzet. We voeren daarom een ambitieus en effectief mensenrechtenbeleid. We wegen de 
mensenrechtensituatie sterk mee in al onze inzet, bilateraal en multilateraal. We zijn transparant in de 
afwegingen die we maken in de samenwerking met bijvoorbeeld autocratische staten of wanneer we 
wapens leveren aan democratieën. We zetten ons in voor het naleven van het VN-Kinderrechtenverdrag.
• Een sterke civil society. Ter bevordering van mensenrechten en democratie steunen we het 
maatschappelijk middenveld wereldwijd. Ngo’s, democratische vakorganisaties, activisten en 
mensenrechtenverdedigers zijn vaak de enigen die intern een dam kunnen opwerpen tegen aantasting 
van de rechtsstaat en het afglijden naar dictatuur. Ook beschermen we het recht op protesteren, 
en steunen we initiatieven die de democratische deelname van jongeren aanmoedigt. Nederlandse 
ambassades en maatschappelijke organisaties rusten we beter toe om hen te ondersteunen en we 
trekken hiervoor meer middelen uit. We gaan in onze inzet sterk af op hun inschatting van wat ter 
plaatse effectief is. Gezien de conclusies van mensenrechtenorganisaties zoals Human Rights Watch 
en Amnesty International, ondersteunen wij het uitvaardigen van arrestatiebevelen voor verdachten van 
misdaden tegen de menselijkheid die gepleegd zijn door sleutelfiguren binnen autoritaire regimes.
• Gendergelijkheid en minderheden. We zetten ons over de volle breedte in voor gendergelijkheid. We 
willen een feministisch buitenlandbeleid met niet alleen woorden maar ook daden, inclusief de inzet 
van concrete hulp, handelsafspraken, inspraak of sancties die gendergelijkheid ten goede komen. Bij 
al het externe beleid hebben we oog en oor voor de meest kwetsbare groepen, waaronder seksuele en 
genderminderheden en inheemse gemeenschappen.88
GroenLinks-PvdA verkiezingsprogramma 2023-20286.3 Sterkere defensie voor een vreedzaam Europa
• Militaire samenwerking. We stemmen onze defensie-investeringen (naar 2% in 2024) goed af met 
bondgenoten. Onze krijgsmacht werkt zoveel mogelijk samen met die van landen om ons heen, onder 
meer door taakspecialisatie. We ijveren ook voor Europese samenwerking bij de ontwikkeling en 
aanschaf van nieuwe wapensystemen. We gaan overwinsten van de defensie-industrie tegen, zodat 
gemeenschapsgeld terug naar de staatskas vloeit. 
• Streng wapenbeleid. We voeren daarbij een streng wapenexportbeleid. Binnen de EU pleiten we 
ervoor dat de Europese Commissie erop gaat toezien of lidstaten de afgesproken wapenexportregels 
naleven. Nederland ijvert voor naleving en aanscherping van afspraken over conventionele en nucleaire 
wapenbeheersing. Nederland steunt de oproep van de VN secretaris-generaal om autonome wapens bij 
verdrag te verbieden, en vergaart hier actief steun voor. Ook willen we aanscherping van de afspraken 
tegen militarisering van de ruimte en een gedragscode tegen digitale oorlogsvoering. Ons land 
bevordert de ondertekening en ratificatie van de verdragen die landmijnen en clustermunitie verbieden 
en wapenhandel aan banden leggen. 
• Kernwapens de wereld uit. Nucleaire risico’s staan weer volop op de agenda. Verdediging en 
afschrikking door de NAVO zijn cruciaal, maar niet genoeg: we willen dat Nederland met gelijkgezinde 
landen onderhandelingen start over (kern)wapenbeheersing en over een nieuwe Europese 
veiligheidsstructuur, waarin de rol van kernwapens gefaseerd wordt beëindigd. Dat betekent dan 
ook dat Nederland kernwapenvrij wordt. Nederland en Europa zetten zich ook krachtig in tegen de 
proliferatie van kernwapens wereldwijd en voor wereldwijde wapenbeheersingsafspraken.
• Samen voor bescherming. Samen met bondgenoten werken we aan de bescherming van fysieke en 
digitale infrastructuur tegen sabotage, aan de afweer van spionage en desinformatiecampagnes en aan 
de versterking van cyberveiligheid. 
• Vredesmissies. Nederland blijft, bijvoorbeeld in VN-kader, bijdragen aan vredesmissies voor 
handhaving of herstel van de internationale rechtsorde. Vredesmissies gaan hand in hand met 
langdurige en effectieve diplomatie, humanitaire hulp en wederopbouw, waarbij we lessen uit 
Afghanistan trekken: realistische verwachtingen en openheid over wat wel en niet het doel is. Ook willen 
we meer vrouwen en vertegenwoordigers van gemarginaliseerde groepen aan de onderhandelingstafel. 
Missies vereisen een mandaat vanuit het internationale recht, bijvoorbeeld via de VN. We willen ook 
dat Nederland bijdraagt aan internationale inspanningen om stabiliteit in fragiele staten te bevorderen. 
Daarmee zijn ook risico’s en ingewikkelde dilemma’s gemoeid: Nederland formuleert daarom in 
navolging van de Verenigde Staten en het Verenigd Koninkrijk een verklaring die heldere richtlijnen stelt 
welke risico’s we wel en niet accepteren.89
GroenLinks-PvdA verkiezingsprogramma 2023-20286.4 Internationale samenwerking voor bestaanszekerheid en verduurzaming
• Internationale klimaatrechtvaardigheid. Landen die het hardst getroffen worden door de gevolgen 
van klimaatverandering, zijn vaak de landen die zelf het minst aan het probleem hebben bijgedragen 
én die het minst in staat zijn zichzelf ertegen te beschermen. Nederland zet zich actief in voor 
klimaatrechtvaardigheid en houdt zich in ieder geval aan de gemaakte afspraken over de betalingen aan 
landen in het mondiale zuiden om klimaatverandering en de gevolgen daarvan tegen te gaan. Nederland 
gaat additioneel geld vrijmaken voor het klimaatschadefonds dat is afgesproken bij de klimaattop in 
2022. Ook gaat Nederland een leidende rol spelen in de overdracht van duurzame technologie naar 
ontwikkelende landen. De vraag naar grondstoffen en groene energie in Nederland en Europa mag 
zuidelijke landen niet ondermijnen in het behalen van sociale- en milieudoelstellingen, waaronder de 
lokale energietransitie.
• Vergroening buitenlands beleid. Vergroening van het buitenlands beleid krijgt hoge prioriteit. 
De Minister van Buitenlandse Zaken is verantwoordelijk voor het internationaal klimaat- en 
biodiversiteitsbeleid. Nederland stelt bovenop de 0,7% bnp voor ontwikkelingssamenwerking 
additioneel financiële middelen beschikbaar ter ondersteuning van klimaatbeleid in landen wereldwijd. 
Deze financiële middelen gaan met prioriteit naar de meest kwetsbare landen en groepen. Met het 
oog op een rechtvaardige klimaattransitie haalt Nederland de banden aan met landen wereldwijd. 
Winning en verhandeling van strategische grondstoffen vindt plaats tegen eerlijke prijzen en binnen 
in internationale verdragen vastgelegde normen voor de bescherming van mens en milieu. Nederland 
speelt bij de totstandkoming van dergelijke afspraken een voorhoederol.
• Gelijkwaardige partnerschappen. We moderniseren de ontwikkelingssamenwerking, zodat deze past 
bij een nieuwe wereld met gelijkwaardige partnerschappen. We gaan sterker af op de behoeften van 
landen zelf en praten daarbij niet alleen met regeringen, maar ook met het maatschappelijk middenveld 
en de meest kwetsbare groepen. We zetten ons in voor het maken van afspraken over kwijtschelding 
van de torenhoge schuldenlast van de armste landen, waaraan we wel voorwaarden verbinden. 
• Ontwikkelingsbudget op peil. We besteden minstens 0,7% van ons bruto nationaal inkomen aan 
internationale samenwerking, conform de internationale norm. We zorgen voor meer zekerheid over het 
budget dat werkelijk aan internationale samenwerking ten goede komt, en voorkomen zo de huidige 
praktijk dat ieder jaar een fors en wisselend deel uit het budget wordt besteed aan andere doelen, zoals 
de eerstejaarsopvang van asielzoekers in Nederland. Het budget ontwikkelingssamenwerking wordt 
daarom losgekoppeld van fluctuaties in het budget voor asielopvang. Klimaatsteun voor ontwikkelende 
landen en compensatie voor klimaatschade komen uit additioneel klimaatbudget, niet uit het 
internationale samenwerkingsbudget. Binnen de EU ijveren we voor een solidariteitspact waarin wordt 
vastgelegd dat lidstaten niet alleen hun defensie-uitgaven, maar ook de bestedingen aan internationale 
samenwerking, internationale klimaatsteun en compensatie voor klimaatschade laten stijgen totdat 
de EU en de lidstaten aan de internationale afspraken voldoen. Zo dragen we bij aan het aanpakken 
van de grondoorzaken van conflicten, instabiliteit en gedwongen migratie. We moedigen aan dat 
Nederlandse en Europese bedrijven bijdragen aan ontwikkeling van arme landen, maar we stoppen met 
het beleid ontwikkelingsgeld in te zetten om het Nederlands bedrijfsleven te spekken. We geven alleen 
ongebonden hulp.
• Geen economische zonder sociale ontwikkeling. We voeren om sociale ontwikkeling te bevorderen 
een breed en geïntegreerd beleid, met internationale samenwerkingsmiddelen als belangrijk instrument. 
Belangrijke prioriteiten waar we via die brede inzet aan willen bijdragen zijn: armoedebestrijding en 
versterking van de positie van vrouwen en LHBTQIA+-mensen (incl. seksuele en reproductieve rechten) 
en andere gemarginaliseerde groepen; voedselzekerheid, aanpassing aan klimaatverandering en 90
GroenLinks-PvdA verkiezingsprogramma 2023-2028hernieuwbare energie; opvang en perspectief voor vluchtelingen en humanitaire hulp om tegemoet 
te komen aan de toenemende noden wereldwijd. We trekken lessen uit decennia ontwikkelingswerk: 
we zetten in op maximale effectiviteit, verminderen de versnippering en letten scherper op 
onbedoelde neveneffecten van ontwikkelingsprojecten. We streven naar bredere coalities: overheid, 
maatschappelijke spelers, bedrijven en andere stakeholders werken samen om maximale synergie te 
creëren voor ontwikkelingsdoelen.
• Over de domeinen heen. We maken meer werk van beleidscoherentie voor ontwikkeling. We toetsen 
het beleid van alle ministeries aan de VN ontwikkelde Sustainable Development Goals (SDG’s) en 
passen het zo nodig aan. Wat we met de ene hand geven, mogen we niet met de andere hand 
wegnemen. Daarom zorgen we er onder andere voor dat Nederland niet langer een draaischijf is voor 
belastingontwijking door multinationals.
• Voorbereiden op pandemieën. We maken ons sterk voor een eerlijke toegang tot geneesmiddelen 
en vaccins, onder meer door het opschorten van octrooien, het delen van kennis en technologie in 
samenwerking met de Wereldgezondheidsorganisatie (WHO) en het verlenen van steun aan de opbouw 
van productiecapaciteit in het mondiale Zuiden. Dit is ook onze inzet bij de onderhandelingen over een 
internationaal pandemieverdrag. Dit verdrag moet tevens het risico op overdracht van besmettelijke 
ziekten van dier op mens verkleinen, op basis van de one health-benadering: de gezondheid van 
mensen is verweven met die van dieren en ecosystemen. Ook pleiten we binnen de EU voor een 
solide uitwerking van het noodplan voor voedselvoorziening en -zekerheid in tijden van crises, zoals 
pandemieën. Bij het bestrijden van pandemieën dient een zorgvuldige en transparante afweging van 
mensenrechten te worden gemaakt.
• (Inter)nationaal maatschappelijk verantwoord ondernemen en duurzame handel. Bedrijven worden 
geacht te opereren binnen de grenzen van onze planeet en te voldoen aan mensen- en kinderrechten 
verdragen. Om bedrijven te stimuleren meer inzicht te krijgen in hun waardeketens en eventuele 
misstanden daarin te voorkomen, komt er een Nederlandse wet voor internationaal duurzaam en 
verantwoord ondernemen. Deze wet dient in lijn te zijn met de door de OESO opgestelde richtlijn voor 
de zorgplicht van bedrijven. Dat doen we door de initiatiefwet waar het parlement zich momenteel over 
buigt zo snel mogelijk aan te nemen. Ook zetten we ons in voor vooruitstrevende Europese regelgeving 
op dit gebied. We stoppen met fossiele exportsteun en diplomatieke steun aan fossiele projecten. De 
EU bevordert dat bedrijven die EU-steun ontvangen verduurzamen. We blijven ons ervoor inzetten dat 
de EU uit het Energiehandvestverdrag stapt. Daarnaast voert Nederland nationale IMVO-wetgeving 
invoeren om bedrijven te verplichten de schadelijke impact op mensenrechten en kinderrechten aan 
te pakken. Deze wetgeving moet in lijn zijn met internationaal afgesproken normen van de OESO en 
de Verenigde Naties. Er mogen geen uitzonderingen zijn voor bepaalde bedrijfssectoren, zoals de 
financiële sector.
• Vernieuwde handelsverdragen. We zetten ons in voor de ontwikkeling van een nieuw EU-
handelsbeleid, dat eerlijke en groene voorwaarden stelt aan handelsafspraken, in lijn met de Parijs-
doelen. We staan open voor nieuwe EU-handelssamenwerking met landen wereldwijd. Verdragen 
moeten afdwingbare bepalingen over democratie, mensenrechten, arbeidsomstandigheden, milieu, 
klimaat, natuur, voedselstandaarden en eerlijke belastingafdrachten een stap dichterbij brengen. 
Investeerders krijgen geen speciale behandeling. 91
GroenLinks-PvdA verkiezingsprogramma 2023-2028• Handel met opkomende economieën. We willen landen wereldwijd meer kansen geven om zelf 
waarde toe te voegen aan hun grondstoffen en zo ook onze eigen handelsstromen diversifiëren. Op 
basis van kennisdeling wordt het mondiale Zuiden bijvoorbeeld in staat gesteld om zelf batterijen of 
vaccins te produceren. De grondstoffenpartnerschappen die de EU sluit moeten de binnenlandse 
verwerking van grondstoffen en de daarmee samenhangende ontwikkeling van hernieuwbare energie en 
verantwoorde recycling bevorderen, lokaal eigenaarschap versterken en fatsoenlijke banen scheppen. 
Importheffingen mogen bewerkte producten niet zwaarder belasten dan onbewerkte producten. 
Winning en verhandeling van strategische grondstoffen vindt plaats tegen eerlijke prijzen en binnen 
in internationale verdragen vastgelegde normen voor de bescherming van mens en milieu. Nederland 
speelt bij de totstandkoming van dergelijke afspraken een voorhoederol.
• Hervorming WTO. We zetten ons in voor het hervormen van de regels van de Wereldhandelsorganisatie 
(WTO), het Internationaal Monetair Fonds (IMF) en de Wereldbank, zodat de belangen van 
multinationals, de rijkste landen en grootgrondbezitters in het mondiale Zuiden niet langer domineren. 
Er komt meer ruimte voor landen in het mondiale Zuiden om hun eigen economieën beschermd 
te ontwikkelen. Milieu- en natuurbescherming, fundamentele arbeidsnormen, mensenrechten, 
voedselzekerheid, voedselveiligheid en dierenwelzijn worden beter verankerd in de WTO-regels. 
• Biodiversiteit in internationaal verband. Nederland maakt actief werk van de uitvoering van het vorig 
jaar gesloten biodiversiteitsakkoord (Kunming-Montreal Global Biodiversity Framework) en het akkoord 
ter bescherming van de oceanen. In nationale actieplannen wordt opgenomen hoe Nederland wil 
gaan voldoen aan de afspraken. Nederland neemt internationale initiatieven ter bescherming van het 
regenwoud, voor het behoud van wereldwijde biodiversiteit en bij het tegengaan van verwoestijning. 
Er moet een Europees verbod komen op investeringen die biodiversiteit en ecosystemen hier of elders 
in de wereld ernstige schade toebrengen. We willen de voedselmarkt beter reguleren zodat er minder 
waarde verloren gaat aan tussenpersonen en biodiversiteit en milieu beter beschermd worden.
• Strijd tegen ontbossing. De Europese ontbossingsverordening gaat voortaan ook gelden voor 
financiële instellingen. De verordening moet uitgebreid worden zodat producten die leiden tot ernstige 
natuurverwoesting en schending van de daarmee gepaarde mensenrechten, waar dan ook ter wereld, 
verboden worden op de EU-markt. Nederland maakt strikte afspraken over het stoppen van overmatige 
houtkap, de bescherming van oude bomen in een natuurlijker bos en het stoppen van bodemverstoring. 
Ook erkennen we ecocide in het nationale en internationale strafrecht. We investeren internationaal in 
formalisering van landrechten van inheemse en lokale bevolking en bevorderen bosbeheer door deze 
gemeenschappen als invulling van klimaat- en biodiversiteitsdoelen.
6.5 Grip op arbeidsmigratie
• Arbeidsmigratie: van uitbuiting naar sturing. Onze keuze voor hogere lonen en goede 
arbeidsvoorwaarden betekent dat het overschot aan slecht betaald, vies en gevaarlijk werk 
verdwijnt. We koesteren het individuele recht om binnen de EU in een ander land te werken als een 
groot goed, maar maken een einde aan de uitbuiting van arbeidsmigranten als verdienmodel voor 
werkgevers. Deze vorm van arbeidsmigratie zal dus afnemen. Bovendien staan we niet langer toe dat 
werkgevers de kosten en risico’s van ongereguleerde arbeidsmigratie afwentelen op de samenleving. 
Denk bijvoorbeeld aan de leefbaarheid van wijken die onder druk staat omdat werkgevers hun 
arbeidsmigranten onder erbarmelijke omstandigheden huisvesten. We gebruiken de bestaande Wet 
allocatie arbeidskrachten door intermediairs om werkgevers te verplichten 85% van de werknemers 
in dienst te nemen. Zo krijgen arbeidsmigranten eerder een vaste baan. Om onwenselijke constructies 
met de vaak kwetsbare groep derdelanders te voorkomen nemen we in de wet op dat het verplicht 
is dat zij een direct contract hebben met de materieel werkgever waar zij het werk verrichten. Voor 92
GroenLinks-PvdA verkiezingsprogramma 2023-2028werk achter de voordeur in private huishoudens geldt ook dat dit onder overheidstoezicht valt. 
Ook maken we arbeidsmigranten minder afhankelijk van hun opdrachtgevers door hun werk los te 
koppelen van hun vervoer, zorgverzekering en huisvesting. Voor huisvesting van arbeidsmigranten 
moet een doelgroepenbeleid worden ingesteld. We regelen dat arbeidsmigranten huurbescherming en 
huurprijsbescherming krijgen, waardoor huisvesting geen verdienmodel meer is voor uitzendbureaus 
om arbeidsmigranten naar Nederland te halen. Daardoor wordt ook de draagkracht van arbeidsmigratie 
van de omgeving door middel van een bedrijfseffectrapportage onderzocht. Ook pleiten we voor een 
sociaaleffectrapportage voor arbeidsmigratie. We informeren arbeidsmigranten proactief over hun 
rechten op de Nederlandse arbeidsmarkt.
• Gelijke arbeidsvoorwaarden. De aanbevelingen van het rapport-Roemer om de uitbuiting van 
arbeidsmigranten te stoppen voeren we versneld uit, maar we gaan een stap verder. We verhogen het 
minimumloon naar € 16 per uur. Sectoren die draaien op onderbetaling zullen krimpen. We verminderen 
de maximumduur van onzekere contracten, en schaffen uitzonderingen voor uitzendwerk af. 
Werkgevers gaan minstens 85% van hun werknemers in dienst te nemen. Daardoor kunnen werkgevers 
niet langer gebruik maken van speciale constructies om sociale zekerheidskosten te omzeilen. Met 
een Europees sociaal zekerheidsnummer kunnen we controleren of werkgevers voldoende premies 
afdragen. Er komt een vergunningsplicht voor uitzendbureaus. We trekken de vergunning in als ze 
de wet overtreden. In heel Europa komen er normen voor uitzendbureaus, door de uitzendrichtlijn te 
herzien.
• Aanpak sociale dumping en schijndetachering. We hebben grip op migratie nodig en zijn geen 
voorstander van ongereguleerde arbeidsmigratie van buiten de EU. Mits gereguleerd en onder 
fatsoenlijke voorwaarden van eerlijk, veilig en goed (betaald) werk, erkennen we dat arbeidsmigratie 
voor essentiële sectoren, zoals de zorg en rondom de energietransitie, een belangrijke bijdrage 
kan leveren aan arbeidstekorten. Misbruik door werkgevers willen we echter op geen enkele wijze 
faciliteren. Sommige werkgevers kiezen ervoor om arbeidsmigranten in te lenen via een uitzendbureau 
elders in Europa. Het gaat hierbij steeds vaker om mensen van buiten de EU. Inleenkrachten krijgen dan 
hun loon via het buitenlandse bedrijf en de sociale premies worden afgedragen in dat land. Werkgevers 
maken zich zo schuldig aan oneigenlijke concurrentie op arbeidsvoorwaarden, want er wordt hier 
gewerkt met het lage loon van elders (sociale dumping). Met de invoering van een Europees sociaal 
zekerheidsnummer gaan we deze praktijk tegen. Dan kan direct gecontroleerd worden waar iemand 
sociaal verzekerd is en of de werkgever überhaupt premies afdraagt.
• Aanpak malafide uitzendbureaus. Malafide uitzendbureaus hebben geen plek in Nederland. We 
voeren een vergunningplicht voor uitzendbureaus in waarbij de vergunning wordt verleend door een 
publieke instelling en jaarlijks moet worden vernieuwd. Uitzendbureaus die arbeidsmigranten blijken uit 
te buiten of uitzendkrachten inzetten onder illegale arbeidsomstandigheden, verliezen hun vergunning. 
Daarnaast zetten we ons in voor herziening van de Europese uitzendrichtlijn, zodat ook in Europa betere 
regels komen voor internationale opererende uitzendbureaus. Inleners die met een uitzendbureau 
zonder vergunning werken kunnen boetes verwachten. In sectoren waarin de grootste misstanden 
voorkomen, verbieden we de inhuur van uitzendkrachten, naar Duits voorbeeld. We zorgen ervoor dat 
uitzendkrachten die voor zichzelf opkomen, niet direct voor ontslag hoeven te vrezen. Dat doen we door 
het inroepen van het uitzendbeding in die gevallen aan banden te leggen.
• Taalonderwijs voor perspectief. Veel arbeidsmigranten blijven langer dan ze van tevoren hadden 
gedacht. Arbeidsmigranten die zich langdurig in Nederland vestigen moeten de taal kunnen leren. 
Kennis van de Nederlandse taal is goed voor het welzijn van arbeidsmigranten, hun veiligheid op de 
werkvloer en de sociale cohesie in Nederland. Werkgevers worden verplicht om taallessen te faciliteren 
onder werktijd. 93
GroenLinks-PvdA verkiezingsprogramma 2023-2028• Wonen en leefbaarheid. Arbeidsmigranten worden vaak gehuisvest onder erbarmelijke 
omstandigheden. Slecht voor de arbeidsmigrant en onwenselijk voor kwetsbare wijken waarin dit 
gebeurt. Bovendien legt arbeidsmigratie extra druk op het tekort aan betaalbare woningen. We voeren 
een vergunningplicht in voor de verhuurder. Gemeenten gaan een leefbaarheidstoets uitvoeren bij het 
toelaten van nieuwe bedrijvigheid, waarbij ook wordt gekeken naar de gevolgen voor huisvesting in 
omringende gemeenten. De mogelijkheid voor werkgevers om huisvestingskosten in te houden op het 
loon verdwijnt. Daardoor nemen we ook de mogelijkheid weg voor werkgevers om hier geld mee te 
verdienen. Ook voor arbeidsmigranten gaat het gewone huurrecht gelden. We komen met een aanpak 
om dakloosheid van arbeidsmigranten tegen te gaan, en maken hierover ook afspraken binnen de EU 
en landen van herkomst. 
• Handhaving. Om effectief te kunnen handhaven geven we de Arbeidsinspectie meer middelen en 
meer bevoegdheden. De Arbeidsinspectie moet handhaven als daar de geringste aanleiding voor is. 
Die aanleiding kan bestaan uit een melding van een vakbond of andere belangenbehartiger. Onder het 
motto ‘comply or explain’ voor de Arbeidsinspectie, het UWV en de Belastingdienst. We verbeteren 
de samenwerking tussen de Arbeidsinspectie, de Belastingdienst, de FIOD, het UWV, gemeenten en 
de politie en zetten integrale inspectieteams in. Er komt ook meer samenwerking met buitenlandse 
handhavingsorganisaties. W erkgevers die zich niet houden aan de wettelijke normen voor goed 
werkgeverschap krijgen hoge boetes én moeten gedupeerde werknemers financieel compenseren bij 
misstanden. We kijken kritisch naar het (nieuw in te voeren) strafrechtelijk artikel voor de aanpak van 
arbeidsuitbuiting.
• Afschaffen belastingvoordeel expats. Sommige buitenlandse werknemers krijgen nu een 
belastingkorting van 30%. We vinden het onwenselijk als buitenlandse werknemers vanwege 
belastingvoordelen naar Nederland komen. Daarom schaffen we het belastingvoordeel voor expats af. 
Dat geldt ook voor de ET-regeling, die een oneigenlijk kostenvoordeel oplevert voor werkgevers die 
buitenlandse werknemers in dienst nemen.
6.6 Goed georganiseerd asielbeleid in Nederland
• Menswaardig en duidelijk asielbeleid in Europa en Nederland. Om migratie naar Europa in goede 
banen te leiden, willen we inzetten op meer veilige routes voor migratie, terwijl we gelijktijdig mensen 
ontmoedigen om een gevaarlijke overtocht te maken. Dat is rechtvaardiger, omdat vluchtelingen 
die onze bescherming het hardst nodig hebben al in de regio geselecteerd kunnen worden door de 
VN en op veilige wijze naar Nederland en Europa kunnen komen. We willen jaarlijks een grote groep 
kwetsbare vluchtelingen (zoals LHBTQIA+-personen, mensenrechtenverdedigers, oorlogsslachtoffers 
en slachtoffers van vervolging) opnemen, als onderdeel van afspraken om irreguliere migratie 
te ontmoedigen. Aan de buitengrenzen van Europa krijgen mensen uit veilige herkomstlanden 
vroeg duidelijkheid door een korte en eerlijke procedure, en we bevorderen de terugkeer van 
uitgeprocedeerde asielzoekers. Binnen Nederland gaan we de chaos binnen de asielketen te lijf. Goede 
opvang vereist een eerlijke spreiding van asielzoekers over het hele land. Daarom willen we dat alle 
gemeenten evenredig bijdragen aan de opvang van asielzoekers. Ze krijgen een wettelijke taak om 
voldoende kleinschalige opvangvoorzieningen te realiseren, met voorzieningen voor gezondheidszorg 
en onderwijs. We richten financiering van asielopvang meer op de lange termijn en stellen gemeenten in 
staat om een buffervoorraad aan te houden. Daarbij hanteren we realistische prognoses. Zo voorkomen 
we dat vluchtelingen buiten moeten slapen, zoals vorig jaar in Ter Apel. Bovendien is de samenleving 
minder geld kwijt aan onnodig dure noodopvang.94
GroenLinks-PvdA verkiezingsprogramma 2023-2028• Vluchtelingen niet in de steek laten. Dat geldt voor vluchtelingen uit Oekraïne, net zo goed als voor 
vluchtelingen uit andere landen. We staan voor het VN-Vluchtelingenverdrag, het Europees Verdrag 
voor de Rechten van de Mens en het Europees asielrecht als basis voor het verlenen van internationale 
bescherming. Mensen hebben altijd het recht om op Europees grondgebied asiel aan te vragen. 
Iedereen heeft recht op een individuele beoordeling. We sturen niemand terug naar een onveilig land. 
We staan voor het recht op gezinsleven. Dat betekent dat we niet meewerken aan het scheiden van 
kinderen en ouders. Het bij elkaar houden en herenigen van gezinnen is een kwestie van beschaving 
en medemenselijkheid. Daar doen we geen afbreuk aan. Juridisch kwetsbare voorstellen voor 
vluchtelingenbeleid, die mensenrechten schenden, kunnen niet op onze steun rekenen.
• Oog voor draagkracht. Goede opvang van vluchtelingen vraagt veel van onze samenleving, 
bijvoorbeeld als het gaat om het organiseren van opvanglocaties en toegang tot zorg en onderwijs. 
Daarom willen we oog houden voor de draagkracht van de samenleving. Het waarborgen van 
draagkracht en een goede opvang van vluchtelingen vraagt om verantwoordelijkheid en solidariteit, ook 
van gemeenten. Dat betekent dat we investeren in snelle en zorgvuldige procedures, asielzoekers eerlijk 
spreiden over het land, kiezen voor kleinschalige opvang en dat we hen snel helpen met werk en taal. 
Het vraagt ook om de snelle terugkeer van mensen die geen recht hebben op asiel en om een effectief 
Europees asielbeleid, waarmee we reguliere migratie bevorderen en irreguliere migratie ontmoedigen. 
Daarnaast is communicatie met de inwoners van gemeenten essentieel. We moeten hun zorgen serieus 
nemen men bespreken. Maar het is nog meer van belang om te benadrukken dat vrijwilligers en 
buurtbewoners een cruciale rol kunnen spelen in het proces van sociale inclusie van nieuwkomers. Hun 
betrokkenheid en steun zijn onmisbaar bij het verwelkomen van vluchtelingen in onze samenleving. 
• Snelle procedures. We investeren in de Immigratie- en Naturalisatiedienst, zodat die betere besluiten 
kan nemen en aanvragen sneller kan verwerken. Zo kunnen we achterstanden inlopen en voorkomen 
we nieuwe achterstanden en onnodige uitgaven aan dwangsommen. Asielzoekers krijgen sneller 
uitsluitsel over hun asielaanvraag. 
• Veilige opvang en goede zorg. We versterken de positie van LHBTQIA+-personen door het 
uitbreiden van het aantal LHBTQIA+ units en een apart asielzoekerscentrum exclusief voor 
LHBTQIA+vluchtelingen. Ook besteden we extra aandacht aan de veiligheid van niet-begeleide 
minderjarigen in de procedure en de opvang. Er wordt zoveel mogelijk voorkomen dat asielzoekers 
tijdens de asielprocedure moeten verhuizen, zeker als het om kinderen gaat. De medische screening bij 
de start van de procedure wordt niet langer door een commerciële partij gedaan, maar door reguliere 
artsen. We investeren in een groter aanbod aan tolken. De toegang tot gespecialiseerde psychische 
en lichamelijke zorg voor asielzoekers, in het bijzonder voor kinderen, wordt sterk verbeterd door de 
zorg via het reguliere systeem van huisartsen en medische instellingen te organiseren. Laagtalige en 
toegankelijke informatie over mentale gezondheid en de jeugd-ggz moet beschikbaar worden gesteld. 
Ook zorgen we voor uitbreiding van het cultuursensitieve Zorgcafé. We zetten daarnaast alles op alles 
om te voorkomen dat kinderen en volwassenen uit de opvang verdwijnen en slachtoffer worden van 
mensenhandel en uitbuiting, bijvoorbeeld via AMBERT-alert. 
• Naar een coherent migratiebeleid. Eén coördinerend bewindspersoon wordt verantwoordelijk 
voor alle vormen van migratie. De discretionaire bevoegdheid keert terug. We zoeken voortdurend 
naar mogelijkheden om het beleid rechtvaardiger en menswaardiger te maken. Daarom komt er een 
Staatscommissie rechtvaardig en menswaardig migratiebeleid, die ook kijkt naar onbedoelde effecten 
van beleid.95
GroenLinks-PvdA verkiezingsprogramma 2023-2028• Werk en taallessen voor vluchtelingen. We willen zorgen dat vluchtelingen die uiteindelijk in 
Nederland zullen blijven tijdens hun procedure niet alleen maar hoeven te wachten, maar sneller 
kunnen meedoen in de samenleving. Asielzoekers die na meer dan zes maanden nog in de procedure 
zitten, mogen volledig aan het werk. Asielzoekers waarvan perspectief op inwilliging eerder duidelijk is, 
mogen binnen een maand volledig aan het werk. Samen met werkgevers organiseren we banen voor 
asielzoekers en inburgeraars. Er is geen tewerkstellingsvergunning meer nodig, net als bij Oekraïense 
ontheemden. Daarnaast schrappen we voor alle asielzoekers de beperking van maximaal 24 weken 
per jaar werken. Zo faciliteren we de integratie van nieuwkomers én verlichten we de krapte op de 
arbeidsmarkt. De lessen van de manier waarop Oekraïense vluchtelingen zijn opgevangen passen we 
toe bij alle andere vormen van integratie en inburgering. Daarnaast is voor alle asielzoekers van belang 
dat er in afwachting van de uitkomst van de procedure de mogelijkheid is tot zinvolle dagbesteding en 
zelfontplooiing. Daarom geven we alle asielzoekers zo snel mogelijk toegang tot taalonderwijs. Hiermee 
willen we bijdragen aan het welzijn van asielzoekers die in afwachting zijn van hun beslissing.
• Onderwijs voor kinderen van vluchtelingen en migranten. Kinderen die niet in Nederland zijn 
geboren, maar later naar ons land zijn gekomen, op de vlucht of voor werk, verdienen goede kansen 
in ons onderwijs. Daarvoor is het heel belangrijk dat zij een goede start maken in het (nieuwkomers)
onderwijs, waar zij goed Nederlands leren, en dat we voorkomen dat zij thuis zitten. Om de 
rechten van het kind in asielopvang te waarborgen wordt er een Nationaal Programma Asielopvang 
gerealiseerd, waarin de belangen van het kind en het recht op bijvoorbeeld onderwijs en zorg zijn 
verankerd gebaseerd op het Internationaal Verdrag voor de rechten van het Kind. Door de oorlog 
in Oekraïne en de grote toestroom van Oekraïense vluchtelingen was het noodzakelijk om het 
nieuwkomersonderwijs uit te breiden met tijdelijke voorzieningen waar er minder onderwijstijd is en 
niet elke leraar bevoegd is. Deze tijdelijke voorzieningen zijn er alleen wanneer het echt niet anders 
kan. We zetten in op echte gelijke kansen en passend onderwijs: we leggen landelijk vast welke 
ondersteuning ieder kind moet krijgen en zetten in op cultuursensitieve begeleiding voor kind en 
ouder. Internationale schakelklasleerlingen krijgen ten opzichte van het Nederlands gemiddelde vaker 
een te laag schooladvies door taalachterstanden en omdat er te veel wordt gesteund op IQ-testen. 
Wij onderzoeken manieren waarbij we het leervermogen beter in beeld krijgen. We zorgen voor een 
beter structureel aanbod voor leerlingen van 16+ die te oud zijn voor een internationale schakelklas 
maar niet toegelaten worden op het mbo. Om te zorgen dat leerlingen voldoende tijd krijgen in het 
nieuwkomersonderwijs, moet de bekostiging van dit type onderwijs gelijklopen met het moment dat 
de leerling daadwerkelijk onderwijs krijgt en niet met het moment dat de leerling in Nederland arriveert, 
zoals nu het geval is. We kijken streng toe op de gemeenteverplichting om ervoor te zorgen dat 
kinderen binnen drie maanden na aankomst in Nederland naar school kunnen. Bij de opening van een 
opvanglocatie moet er van tevoren gekeken worden hoe het onderwijs daar structureel geregeld wordt.
• Inburgering vraagt om tweerichtingsverkeer en maatwerk.  Inburgering begint ermee dat 
nieuwkomers en bestaande bewoners elkaars achtergrond en gewoonten leren kennen. We gaan 
gemeenten stimuleren om het inburgeringsproces op deze manier vorm te geven. Daarbij is het 
belangrijk dat gemeenten maatwerk leveren en aansluiten bij de wensen en capaciteiten van onze 
nieuwe inwoners. Voor vluchtelingen uit oorlogsgebieden of met andere trauma’s moet geestelijke 
verzorging beschikbaar zijn.96
GroenLinks-PvdA verkiezingsprogramma 2023-2028• Opvang Oekraïense vluchtelingen. We zullen vluchtelingen uit Oekraïne blijven opvangen, ook als 
de oorlog langer duurt. We geven mensen de kans om een bestaan op te bouwen en verlengen hun 
speciale status waarmee ze aan het werk kunnen blijven. Uit de opvang van Oekraïense vluchtelingen 
vallen goede lessen te trekken voor hoe we andere vluchtelingen beter kunnen opvangen en integreren. 
Die lessen willen we toepassen.
• Effectief terugkeerbeleid. Om draagvlak te behouden voor de opvang van vluchtelingen, is het van 
belang dat mensen die na de procedure geen recht hebben om hier te blijven snel terugkeren naar het 
land van herkomst. Daarom willen we serieuzer werk maken van overeenkomsten met herkomstlanden, 
bij voorkeur in EU-verband. Door te investeren in goede relaties en samenwerking bereiken we 
betere onderhandelingsresultaten met landen van herkomst over terugkeer. Deze landen bieden we 
een overtuigend aanbod waarvan beide landen profiteren, zoals werkvisa voor legale migranten of 
studievisa en beurzen voor studenten. Daarbij kijken we samen met sociale partners naar de behoeften 
van de Nederlandse arbeidsmarkt in essentiële sectoren (zoals de zorg of de installatietechniek). Zo 
kunnen we tegelijk perspectief bieden in herkomstlanden en ontmoedigen we irreguliere migratie. 
• Overlast aanpakken. De kleine groep overlastgevende asielzoekers ondermijnt het draagvlak voor 
goede asielopvang. Het gaat vaak om asielzoekers die geen enkel perspectief hebben op asiel. We 
willen overlast beter aanpakken, en zorgen dat overlastgevende asielzoekers die geen kans maken op 
asiel zo snel mogelijk terugkeren. Overlast kan ook worden voorkomen en geminimaliseerd door onze 
voorstellen om onder meer in te zetten op kleinschalige opvang, snelle procedures en meer perspectief 
en zorg voor asielzoekers. We geven gemeenten met aanmeldcentra een aparte status onder de 
politiewet om te zorgen voor voldoende politiecapaciteit. Zo hoeven gemeenten niet langer te bedelen 
bij buurgemeenten voor extra ondersteuning. 
• Recht op eerste levensbehoeften. In sommige gevallen is terugkeer niet mogelijk. We voorkomen 
dat deze mensen zonder papieren en perspectief op straat moeten leven. Mensen die buiten hun 
schuld niet terug kunnen keren naar hun land van herkomst krijgen een buitenschuldvergunning. 
We zijn tegen de strafbaarstelling van illegaliteit en ieder mens dat in Nederland verblijft heeft recht 
op eerste levensbehoeften als zorg, onderdak, voedsel en rechtsbijstand. Mensen die niet kunnen 
terugkeren, kunnen terecht bij de Landelijke Vreemdelingenvoorzieningen, waarbij we zorgen voor 
een dekkend landelijk aanbod en structurele financiering. De bestaande pilots die mensen werk en 
onderwijs bieden vormen we om tot regulier beleid en we bieden gemeenten meer ruimte om zelf te 
experimenteren met stadspassen die deze mensen uitzicht bieden op werk en opleiding. De regie, 
voorwaarden voor verblijf en de besluitvorming over vervolgtrajecten komen bij de uitvoerende 
gemeenten te liggen. Een duurzame oplossing, waaronder het recht op verblijf, wordt het beoogde 
doel van de ondersteuning. We willen onder voorwaarden een regeling om de kleine groep van mensen 
die al langdurig als ongedocumenteerde in Nederland werkt en kinderen die zonder documenten 
in Nederland zijn opgegroeid perspectief te bieden: we vragen een commissie van wijzen om de 
inzet van de discretionaire bevoegdheid te onderzoeken. Vreemdelingendetentie mag alleen onder 
strikte voorwaarden en als ultieme maatregel, in lijn met Europese regelgeving en we blijven zoeken 
naar alternatieven. Voor gezinnen komen speciale gezinsvriendelijke locaties. De verblijfsvergunning 
humanitaire aard op grond van huiselijk en seksueel geweld wordt verbeterd en in lijn gebracht met het 
Istanbul Verdrag.97
GroenLinks-PvdA verkiezingsprogramma 2023-20286.7 Effectief en rechtvaardig Europees asielbeleid 
• Meer gezamenlijkheid. Omdat Europa één buitengrens deelt is een meer gezamenlijk asielbeleid 
gewenst. Dat beleid behelst onder andere meer gelijkheid tussen lidstaten als het gaat om de 
behandeling van en verantwoordelijkheid voor asielzoekers, duidelijke afspraken over een evenredige 
verdeling van vluchtelingen en afspraken over terugkeer met herkomstlanden. We steunen de 
inspanningen van de Europese Commissie hiertoe. Het is echter onwenselijk als lidstaten deze 
verplichting kunnen afkopen. We spreken ons uit tegen de mogelijkheid om verplichtingen af te kopen, 
mensen in maandenlange procedures aan de Europese buitengrens vast te zetten en kinderen in 
detentie terecht te laten komen.
• Meer gelijkheid lidstaten. Als onderdeel van het Europees asielbeleid, willen we meer gelijkheid tussen 
lidstaten als het gaat om de behandeling van asielzoekers. Zo voorkomen we een ‘race naar de bodem’, 
waarbij lidstaten asielzoekers slechter behandelen in de hoop dat ze in een ander land asiel aanvragen. 
Daarbij kijken we goed naar het landenbeleid, zodat we ons kunnen richten op de vluchtelingen die 
onze hulp het hardst nodig hebben. Daarbij kijken we ook goed naar betere afstemming in Europees 
verband over het landenbeleid.
• Snelle duidelijkheid voor veiligelanders. Mensen uit veilige landen zonder kans op asiel krijgen een 
snelle procedure aan de buitengrens. Opvang dient plaats te vinden met respect voor mensenrechten. 
Tijdens de procedure hebben asielzoekers recht op rechtsbijstand. We zullen mensen niet terugsturen 
naar gevaarlijke gebieden. Een snelle en eerlijke procedure aan de buitengrens moet de vluchteling 
duidelijkheid geven over de kans op asiel. Elke asielzoeker heeft daarbij recht op rechtsbijstand, op 
respect voor ieders mensenrechten wordt streng gehandhaafd en niemand wordt teruggestuurd naar 
een land waar het onveilig is. Wie veilig terug kan en geen recht heeft op asiel, wordt ondersteund bij 
terugkeer naar het land van herkomst.
• Tegengaan pushbacks. Lidstaten mogen nooit mensen terugduwen. Nederland zal actief pushbacks 
en andere mensenrechtenschendingen aan de buitengrenzen tegengaan, door landen erop aan te 
spreken en de Europese Commissie aan te sporen op handhaving. We willen geen EU-financiering voor 
grensbeleid dat mensenrechten schendt. Nederland detacheert alleen grenswachten voor Frontex-
operaties die geen risico lopen op medeplichtigheid aan mensenrechtenschendingen, en pleit actief 
voor afschaffing van Frontex-operaties waar structurele schendingen worden gerapporteerd.
• Coalition of the willing. Als het niet lukt om overeenstemming te bereiken in Europa over een 
rechtvaardig en effectief asielbeleid, zullen we met een ‘coalition of the willing’ afspraken maken.
• Gevaarlijke reis voorkomen. Mensen die geen kans maken op asiel, proberen we eerder te 
weerhouden van het maken van een gevaarlijke reis. We dragen bij aan projecten in herkomst- en 
doorreislanden om mensen zonder kans op asiel op te vangen, ondersteuning te bieden en zo te helpen 
met opgeheven hoofd terug te keren. De EU moet mensensmokkel binnen en buiten de EU tegengaan. 
• Perspectief in de regio. Zo’n 86% van de vluchtelingen wereldwijd wordt opgevangen door landen 
nabij conflictgebieden. Zowel die landen als de vluchtelingen die daar worden opgevangen verdienen 
meer steun. Goede opvang in de regio kan helpen voorkomen dat mensen de gevaarlijke oversteek 
naar Europa maken. Daarom investeren we extra in goede opvang, met perspectief op een betere 
toekomst. We willen mensen die worden opgevangen in staat stellen een toekomst op te bouwen, 
inclusief werk, onderwijs en deelname aan de samenleving.98
GroenLinks-PvdA verkiezingsprogramma 2023-2028• Hulp voor mensen in nood. Mensen zullen de gevaarlijke oversteek naar Europa blijven wagen, op de 
vlucht voor geweld, oorlog en vervolging of gedreven door armoede en klimaatverandering. Als zij op 
zee in gevaar komen, mogen we hen niet aan hun lot overlaten. Het redden van mensen in nood is een 
verantwoordelijkheid van Europa, die we niet mogen afschuiven op goedbedoelende ngo’s. We gaan 
ngo’s die mensen redden niet criminaliseren: een helpende hand slaan we niet in de boeien. Mensen 
zonder recht op asiel, brengen we terug na een snelle en zorgvuldige procedure. We zien het als een 
gezamenlijke Europese verantwoordelijkheid om het aantal doden op deze gevaarlijke reis terug te 
dringen en maken ons in Europa hard voor grotere reddingscapaciteit op zee.
• Voorwaarden derde landen. Om vluchtelingen in buurlanden beter te beschermen, veilige routes 
mogelijk te maken, terugkeerafspraken te maken of irreguliere migratie te ontmoedigen kunnen 
migratie-afspraken met derde landen nodig zijn, mits aan strikte voorwaarden is voldaan.  Zulke 
afspraken maken we alleen als vluchtelingen in deze landen veilig zijn, hun mensenrechten worden 
gerespecteerd en zij een bestaan kunnen opbouwen. Hiervoor is onafhankelijk toezicht en een 
mensenrechtentoets vooraf nodig. Deals waarbij asielzoekers worden weggestuurd om te creperen 
in de woestijn kunnen niet aan de orde zijn. De afspraken met Tunesië moeten van tafel. Daarnaast 
zet Nederland zich in Europees verband in voor het stopzetten van de migratiesamenwerking met 
Libië totdat de detentiecentra van migranten zijn gesloten en er harde garanties zijn voor de adequate 
bescherming van de rechten van migranten.
• Perspectief bieden in herkomstlanden. We investeren extra in het tegengaan van de grondoorzaken 
van migratie. Met klimaatbeleid gaan we de opwarming van de aarde tegen, en daarbij ondersteunen 
we minder welvarende landen. We investeren in ontwikkelingssamenwerking, conflictpreventie, eerlijke 
handel, vredesopbouw en in noodhulp aan mensen in nood. Zo bieden we mensen meer perspectief op 
een betere toekomst in het land van herkomst. Nederland behoudt psychosociale steun als prioriteit in 
noodhulp en breidt deze plannen uit naar vredesopbouw en ontwikkelingssamenwerking.99
GroenLinks-PvdA verkiezingsprogramma 2023-20287. Hoe gaan we dit betalen?
We zijn ambitieus en realistisch: de hersteloperatie die we aangaan en ons streven naar een hoopvolle 
toekomst hebben een prijs. Onze investeringsagenda levert veel op in termen van onze eigen welvaart 
en bestaanszekerheid nu en in de toekomst. We vragen daarbij een redelijke bijdrage van de allerrijksten 
en van bedrijven die hoge winsten maken. Dat maakt onze samenleving eerlijker. Alle cijfers laten zien 
dat zij het gemakkelijk kunnen opbrengen én bovendien ook flink meeprofiteren van investeringen in 
publieke voorzieningen en het waarborgen van een gezonde samenleving en planeet. De kracht van onze 
samenleving staat of valt bij de kracht van het collectief. We doen het samen. 
 
 
7.1 Financiële uitgangspunten
• Investeren in een sterke samenleving. De uitdagingen van deze tijd vragen om investeringen in een 
sterke samenleving. Daarom komen we met een ambitieuze investeringsagenda in een duurzame 
economie, goede publieke voorzieningen en bestaanszekerheid voor iedereen. De rijksbegroting 
staat ten dienste van die agenda. Brede welvaart is ons kompas, we staren ons niet blind op het 
begrotingstekort op korte termijn. Bij economisch slechte tijden investeren we anticyclisch in behoud 
van baan en inkomen. Op Prinsjesdag verantwoorden we niet alleen de overheidsinkomsten en –
uitgaven, maar willen we ook laten zien wat we daar als samenleving voor terugkrijgen. 
• Verantwoord begrotingsbeleid. We voeren een trendmatig begrotingsbeleid om de economie 
te stabiliseren. Financiële meevallers geven we niet zomaar uit; bij tegenvallers hoeven we niet 
te bezuinigen. Bij het begrotingsbeleid kijken we vooral naar de lange termijn, niet naar het 
begrotingssaldo op de korte termijn. Voor het oplossen van budgettaire opgaven kiezen we een 
verantwoord tijdpad. 
• De miljardenrekening van Rutte IV. We kopen geen problemen af met grote sommen geld en schuiven 
financiële problemen niet vooruit. Bovendien loopt de overheid al jarenlang miljarden mis door mazen 
in de wetten en door verkeerde keuzes. Denk aan de € 26 miljard die de Belastingdienst is misgelopen 
door dividendstrippen en de keuze om vervuilers niet stelselmatig te belasten maar juist met miljarden 
te subsidiëren. Het volgende Kabinet moet de komende jaren daarom verstandiger omgaan met 
belastinggeld. 
• Stabiliteit in het begrotingsbeleid. De afgelopen decennia heeft Nederland een begrotingsbeleid 
gevoerd dat schade deed aan de maatschappij: te hard op de rem met bezuinigingen in slechte tijden, 
te hard op het gas met uitgaven in goede tijden. Wij willen meer stabiliteit en Nederland kent een 
goede uitgangspositie waardoor we geen haast hoeven te hebben. Op lange termijn moet de schuld 
draagbaar zijn. Op korte termijn hard bezuinigen is onverstandig en leidt tot grote economische en 
maatschappelijke schade. Investeringen – zoals in onderwijs en klimaat – kunnen weliswaar op korte 
termijn zorgen voor een slechter saldo maar maken ons op lange termijn als samenleving sterker. Er 
moet dus ruimte worden gemaakt voor investeringen die onze samenleving en economie verduurzamen 
en versterken. Dat doen we met hogere lasten op vervuiling en door een eerlijke bijdrage te vragen van 
topinkomens, vermogenden en multinationals. Voor ons geldt altijd: de sterkste schouders dragen de 
zwaarste lasten. 100
GroenLinks-PvdA verkiezingsprogramma 2023-2028• Nieuwe Europese begrotingsregels. De afgelopen jaren laten zien dat het niet eenvoudig is 
om lidstaten te houden aan gemaakte begrotingsafspraken. Tegelijkertijd werden lidstaten soms 
gedwongen tot bezuinigingen die zowel hun economie als sociale stelsel verder verzwakten. We zijn 
voorstander van de vernieuwing van de Europese begrotingsregels, waarbij meer nadruk komt te liggen 
op duurzame investeringen en hervormingen die het perspectief op aflossing van schulden op de lange 
termijn vergroten. We willen tegelijkertijd bevorderen dat lidstaten nationale hervormingen doorvoeren 
die we breed beoordelen: vanuit economisch maar ook vanuit duurzaam, sociaal en rechtsstatelijk 
perspectief. We willen dat Europa daaraan ook financiële consequenties verbindt, en maken ons 
daarvoor sterk in onderhandelingen over Europese financiën. 
7.2 Onze financiële keuzes
• Werken moet lonen. Over inkomen waarvoor je hebt gewerkt, zou je minder belasting moeten betalen 
dan inkomen waarvoor je niets hebt hoeven doen. We maken werken lonend, door de belasting op 
inkomen uit arbeid te verlagen. Dat betalen we met een eerlijke bijdrage van mensen met veel vermogen 
en bedrijven die winst maken. 
• Een simpeler en eerlijker belastingstelsel. Jaarlijks deelt de Belastingdienst € 150 miljard 
uit aan fiscale kortingen. Die maken het stelsel complex en onrechtvaardig. Want vooral 
vermogenden en grootverdieners profiteren hiervan. We gaan deze aftrekposten en kortingen sterk 
vereenvoudigen, afbouwen of afschaffen. Denk bijvoorbeeld aan de expatkorting, de innovatiebox, 
de bedrijfsopvolgingsregeling, of de hypotheekrenteaftrek. Met de opbrengsten kunnen we de lasten 
verlagen voor mensen met een laag- en middeninkomen. 
• Progressieve inkomstenbelasting. De sterkste schouders dragen de zwaarste lasten. We maken 
de tarieven in de inkomstenbelasting weer progressief. Als je meer verdient, kun je relatief ook meer 
bijdragen aan voorzieningen die belangrijk zijn voor ons allemaal. Lagere inkomens gaan minder 
bijdragen. We introduceren een hoger toptarief voor topinkomens. Er komt een onderzoek naar een 
progressiever belastingstelsel met een zeer hoog tarief voor de hoogste vermogens.
• Eerlijke bijdrage vermogenden. Mensen die veel bezitten, worden rijker door te beleggen of te 
speculeren. Mensen die weinig hebben, werken hard, maar zien dat de tweedeling steeds groter wordt. 
Een kleine groep bezit een groot deel van het vermogen. Een grote groep heeft heel weinig spaargeld, 
of zelfs (problematische) schulden. We zorgen dat mensen eerlijk belasting gaan betalen over hun 
inkomen uit vermogen. Ook voeren we een miljonairsbelasting in voor mensen met vermogens boven € 
1 miljoen (waarbij de waarde van het eigen huis niet wordt meegerekend).
• Koning betaalt belasting. De koning, koningin en oud-koningin gaan net als de rest van Nederland 
belasting betalen over hun inkomsten en vermogen. 
• Eerlijke bijdrage winstgevende bedrijven. De afgelopen decennia daalde de financiële bijdrage 
van het bedrijfsleven aan onze samenleving. We vinden dat bedrijven die winst maken meer kunnen 
bijdragen aan onze collectieve voorzieningen. Ook het bedrijfsleven profiteert van veilige straten, goede 
spoorverbindingen en investeringen in onderwijs en onderzoek. Daarom verhogen we de bijdrage die 
we vragen van bedrijven die winst maken. 
• Financiële transactietaks. De speculatieve handel in financiële ‘producten’ is de afgelopen decennia 
sterk gegroeid. Veel van deze producten hebben als doel om belasting te ontwijken of te speculeren 
op schommelingen in de markt. Dat levert handelaren en andere partijen in de financiële sector flinke 101
GroenLinks-PvdA verkiezingsprogramma 2023-2028winsten op, maar zorgt voor instabiliteit in het financiële stelsel. Met een internationale financiële 
transactietaks willen we de uitwassen van de handel in financiële producten ontmoedigen en de 
financiële sector een eerlijke bijdrage laten leveren. 
• Techreuzen dragen bij. Terwijl techgiganten veel verdienen in Nederland, betalen ze nu te weinig 
belasting omdat ze hier geen kantoor hebben. We voeren een belasting in over de digitale omzet van 
techbedrijven, zodat ze eerlijk bijdragen aan de samenleving. 
• Eerlijke erfbelasting. We willen de erf- en schenkbelasting eerlijker maken. Nu ontvangt één procent 
van de mensen bijna dertig procent van het geld. We zorgen ervoor dat mensen die een bescheiden 
erfenis ontvangen geen belasting betalen. Voor grote vermogens gaat de belasting omhoog. Daarnaast 
schaffen we constructies af die het mogelijk maken om erfbelasting te ontwijken. 
• Afbouw fossiele subsidies. Vrijstellingen en fiscale subsidies voor grootgebruikers en producenten 
van fossiele energie bouwen we af. De miljarden die nu vanuit de schatkist naar vervuilende bedrijven 
vloeien gaan we voor andere dingen gebruiken. 
• Grote vervuilers betalen mee. We laten grote vervuilers een eerlijke bijdrage leveren aan de kosten van 
de duurzaamheidstransitie. Dat doen wij door het principe van ‘de vervuiler betaalt’ centraal te stellen 
in al ons klimaatbeleid. Dat bedrijven die veel CO2 uitstoten meer gaan meebetalen aan de kosten van 
de duurzaamheidstransitie is wat ons betreft niet meer dan logisch. Bovendien stimuleert het ze om 
hun bedrijfsprocessen zo snel mogelijk te verduurzamen. Zo zorgen we dat onze bedrijven en sectoren 
vooroplopen in de transitie naar de economie van de toekomst.
• Overwinsten belasten. Olie- en gasbedrijven hebben enorme winsten gemaakt door de oorlog in 
Oekraïne. We belasten dit soort overwinsten voortaan voor een groot deel weg en gebruiken dit geld 
voor bijvoorbeeld het compenseren van energiearmoede of voor de verduurzaming van huizen.102
GroenLinks-PvdA verkiezingsprogramma 2023-2028Verantwoording en woord van dank
Dit is het eerste gezamenlijke programma van GroenLinks en de PvdA voor de Tweede 
Kamerverkiezingen. Het programma is tot stand gekomen dankzij de ideeën en betrokkenheid 
van velen. Op het moment dat het kabinet viel, zaten we in de eindfase van een reeks 
ledengesprekken over de inhoudelijke verkenning van de linkse samenwerking. Op basis van de 
gespreksverslagen konden we de ambitie, dromen en zorgen meenemen van meer dan 1.200 
leden. Daarnaast hebben we veel input mogen ontvangen van onze leden in de vorm van mails, 
inbreng van werkgroepen en toevallige ontmoetingen die gedurende het proces plaatsvonden. 
We waren blij verrast met de grote hoeveelheid inbreng die we ontvingen in de gezamenlijke 
inbox. Dat waren mails van leden, (ervarings)experts en belangenorganisaties. Zo’n 1.900 mails 
hebben we allemaal tot ons genomen. Gezien de korte tijd die we hadden, was het onmogelijk om 
overal op in te gaan. Velen zullen hun inbreng deels herkennen in het conceptprogramma. 
Daarnaast zijn we de afgelopen weken actief met (ervarings)experts in gesprek gegaan, 
waaronder vertegenwoordigers van jongerenorganisaties, vakbonden, werknemersorganisaties, 
actievoerders en decentrale overheden. Ook hebben we verschillende rondetafelgesprekken 
georganiseerd over thema’s zoals onderwijs, asiel en migratie en duurzaamheid. Gedurende het 
schrijfproces hebben we continu om feedback gevraagd op conceptteksten bij professionals, 
wetenschappers, (lokale) politici en bestuurders, fractiemedewerkers, belangenorganisaties en 
ervaringsdeskundigen. 
Dat er ook een B1-versie van de visietekst is, hebben we te danken aan Daniel Boomsma, Kim 
Denie, Tijmen de Vries en Willemijn Zwart.
We zijn iedereen die een bijdrage heeft geleverd, in welke vorm dan ook, zeer dankbaar voor hun 
tijd, eerlijkheid en betrokkenheid. Een speciaal woord van dank gaat uit naar alle medewerkers 
van het Wetenschappelijk Bureau GroenLinks en de Wiardi Beckman Stichting en aan Richard 
Wouters, Patricia Dinkela en Annemarieke Nierop in het bijzonder.
Samen voor een hoopvolle toekomst.
De Programmacommissie 2023-2027:
Arjan Reurink (secretaris), Bram van Ojik, Carine Bloemhoff, Esmah Lahlah (vicevoorzitter), Hans 
Rodenburg (secretaris), Jan Ravensbergen (secretaris), Luc Stultiens, Mariëtte Hamer (vicevoorzitter), 
Matthijs van Neerbos, Michiel Emmelkamp, Noortje Thijssen (voorzitter), Rik Thijs en Tim ‘S Jongers 
(voorzitter).103
GroenLinks-PvdA verkiezingsprogramma 2023-2028BIJLAGE: onderzoeken en adviezen die ons inspireren
[1] Hiervoor putten we uit het rapport Betrokken burgers onmisbaar voor een toekomstbestendige 
leefomgeving van het Planbureau voor de Leefomgeving. Alleen met de inbreng, ideeën en inzet 
van burgers en de steun voor en acceptatie van beleid door de samenleving kunnen we de grote 
veranderopgaven aangaan om Nederland toekomstbestendig te maken; of het nu om fossielvrije energie, 
klimaatadaptatie, de grote woningtekorten of een natuurvriendelijker landbouw gaat.
[2] We laten ons inspireren door het Sociaal en Cultureel Planbureau. Door het leven van burgers centraal 
te stellen, voorkomen we dat mensen ondanks hard werken steeds de nadelen van beleid ervaren en 
niet verder komen in de maatschappij. Dat versterkt de legitimiteit van het overheidshandelen en het 
vertrouwen in de democratie. 
[3] Hiermee sluiten we aan bij de inzichten van de Wetenschappelijke Raad voor het Regeringsbeleid. In 
zijn rapport Weten is nog geen doen stelt de WRR dat niet iedereen in staat is doelen te stellen, in actie te 
komen, vol te houden en om te kunnen gaan met verleiding en tegenslag. Overheidsbeleid op het gebied 
van gezondheid, persoonlijke financiën en de arbeidsmarkt moet daar rekening mee houden. 
[4] Inspiratie halen we uit het advies Elke regio telt van onder andere de Raad voor de leefomgeving 
en infrastructuur. Onderwerpen die urgent en van groot belang zijn in de regio’s, zoals 
openbaarvervoerverbindingen, het op peil houden van het onderwijsaanbod en het aanbod van zorg, 
krijgen nu te weinig aandacht. 
[5] We onderstrepen de bevindingen van het Intergovernmental Panel on Climate Change (IPCC), opgericht 
door de Verenigde Naties, volledig. Dat wil zeggen dat de wetenschappelijke onderbouwing van de 
klimaatcrisis voor ons niet ter discussie staat. 
[6] Ook het Centraal Bureau voor de Statistiek monitort al langer op brede welvaart in Nederland. Deze monitor 
laat niet alleen zien hoe het met de brede welvaart en de kwaliteit van leven ‘hier en nu’ is gesteld en hoe deze 
welvaart is verdeeld over bevolkingsgroepen. De monitor kijkt ook naar de effecten van dit welvaartsstreven op 
volgende generaties (‘later’) en mensen in andere landen (‘elders’). Deze immateriële aspecten dragen allemaal 
bij aan onze kwaliteit van leven en zetten we dan ook voorop in het economisch beleid. 
[7] In navolging van de Vereniging van Nederlandse Gemeenten, maken wij een belofte van 
bestaanszekerheid. Hiervoor is een grondige aanpassing nodig van hoe het sociale vangnet in Nederland 
is geregeld. We maken het toeslagensysteem op termijn overbodig door een eerlijkere verdeling van 
inkomen en belastingen.
[8] We dragen het advies van de Commissie Sociaal Minimum een warm hart toe, zodat iedereen de huur, 
energierekening, schoolkosten, goed eten en een uitstapje kan betalen. We brengen de participatiewet 
in balans, zodat hulp zich niet alleen richt op betaald werk, maar ook op gezondheidsproblemen of 
eenzaamheid. 
[9]  We laten ons hiervoor inspireren door de adviezen van de commissie-Borstlap uit haar rapport In wat 
voor land willen wij werken? Om de grote verschillen tussen kansen en toerusting op de arbeidsmarkt 
te verkleinen is een grondige herziening nodig. De huidige wet- en regelgeving zijn onvoldoende 
toekomstbestendig.
[10]  We volgen de adviezen op van de commissie Roemer en de Adviesraad Migratie en scharen ons achter 
de notitie van GroenLinks/PvdA ‘Waardevol werk. De economie van de uitbuiting moet stoppen’