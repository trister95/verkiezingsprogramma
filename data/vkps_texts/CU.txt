  NIEUWE  
  VERBONDENHEID  
VERKIEZINGSPROGRAMMA 2023-2028
Samenstelling verkiezingsprogrammacommissie:
Roel Kuiper (voorzitter)
Bernadette van den Berg
Simon Fritschij
Joëlle Gooijer
Pieter Grinwis
Thera de Haan
Roel Jongeneel
IJmert Muilwijk
Herman Smits
Lydia Stoop
Harmjan Vedder
22
CHRISTENUNIE VERKIEZINGSPROGRAMMA 2023-2028INHOUDSOPGAVE
Inleiding   
Geloof, hoop en liefde voor Nederland  6
Onze 10 keuzes  
voor nieuwe verbondenheid  8
Hoofdstuk 1  
Zorgen voor elkaar maakt samen sterk 11
1.1 Inzet voor de samenleving  11
1.2 Ruimte voor families en gezinnen  13
Een samenhangend verlofstelsel
Ademruimte en goede zorg voor jongeren
Waardig ouder worden
Meedoen met een beperking
1.3 Goede zorg  19
Een gezonde leefstijl
Wat we aan zorg doen in de buurt
Minder markt, meer mens
Meer bescherming rond het begin van het leven
Goede zorg rond het levenseinde
Medisch-technologische ontwikkelingen
1.4 Onderwijs  29
Opkomen voor onderwijsvrijheid
Laat de gaven en talenten van ieder kind bloeien
Investeren in het vak van leraar en schoolleider
Het funderend onderwijs als steunpilaar
Passend onderwijs
Koester en versterk het middelbaar beroepsonderwijs
Hoger onderwijs
1.5 Kunst, Cultuur en erfgoed  37
Hoofdstuk 2
Een eerlijke basis voor iedereen  39
2.1 Een fatsoenlijk bestaan  39
Genoeg om van te kunnen leven
Een eerlijk vangnet
Voorkomen van schulden
Een einde aan de incasso-industrie
Schuldhulpverlening: de weg naar een schone lei
2.2 Goed werk  44
Een eerlijke arbeidsmarkt
Werk voor iedereen2.3 Naar een thuis voor iedereen  48
Betaalbaar bouwen
Bouwen voor verbondenheid
Bestrijd ongelijkheid, bied betaalbaar en 
menswaardig onderdak
Kader I:  
Naar een eenvoudig belastingstelsel waarin 
we rechtvaardig delen, bijdragen en sturen  52
Hoofdstuk 3
Nieuw Rentmeesterschap 56
3.1 Duurzame economie  57
Duurzaam consumeren
Circulair produceren
3.2 Klimaat en energie  60
Duurzaam importeren
Energie, energiebesparing en elektrificatie
Duurzaam bouwen, duurzaam wonen
Duurzame industrie
Versterk milieubeheer
3.3  Dienende ondernemers en bloeiende bedrijven  
die maatschappelijk bijdragen  65
Het belang van het mkb en familiebedrijven
Vernieuwend industrie- en innovatiebeleid
Maatschappelijk verantwoord ondernemen
Banken en financiële markten ten dienste van de 
samenleving
3.4 Landbouw en voedsel  70
In balans met de omgeving en de natuur
Een eerlijk en toereikend verdienmodel voor de 
agrarische sector
Blijvend oog voor dierenwelzijn
Waardering voor voedsel en eerlijkheid over herkomst 
en milieu-impact
Duurzame toekomst voor Nederlandse visserij
3.5 Eerherstel voor de natuur  78
3.6 Schoon, voldoende en veilig water  80
3.7 Ruimtelijke solidariteit  81
Beter ruimtelijk beleid
Toekomst voor Groningen»
3
NIEUWE VERBONDENHEID3.8 Duurzaam onderweg  85
Van mobiliteit naar bereikbaarheid
Meer geld voor het openbaar vervoer
Weginfrastructuur beter benutten en goed 
onderhouden, niet uitbreiden
Duurzame scheepvaart en goederenvervoer
Schonere luchtvaart
Hoofdstuk 4  
Revolutie van dienstbaarheid  92
4.1 De dienstbare overheid  92
Een politiek van ideeën
Sterke gemeenten als de eerste overheid
4.2 Een sterke democratische rechtsstaat  96
Echte vrijheid bindt samen
Toegang tot het recht, voor iedereen
Ruim baan voor onafhankelijke journalistiek en media
De digitale rechtsstaat
4.3 Rechtvaardige gastvrijheid  103
Europees perspectief
Rechtvaardige gastvrijheid in Nederland
Een einde aan de opvangcrisis in Nederland
Een terugkeerbeleid dat werkt
Gewortelden zonder status
Van nieuwkomers naar medeburgers
Perspectief op arbeidsmigratie4.4 Een veilige samenleving, die recht doet  
aan mensen  111
Een drugsvrije samenleving
Gerechtigheid voor slachtoffers van mensenhandel 
en uitbuiting
Stop de gokverslavingsindustrie
Een weerbare samenleving
Een sterke politie voor een veilige samenleving
4.5 Verbondenheid met Caribisch Nederland  
en de landen van het Koninkrijk  117
Dienstbaar aan Bonaire, Sint Eustatius en Saba
Verbonden met Curaçao, Aruba en Sint Maarten
4.6 Terug naar solide overheidsfinanciën  119
Kader II:  
Elke regio telt  121
Hoofdstuk 5  
Gerechtigheid in een gebroken wereld  123
5.1 Vrede en veiligheid  124
Vrede op het Europese continent
5.2 Internationale gerechtigheid  126
Vrede en recht in de wereld
Rechtvaardige vrede in het Midden-Oosten
Eerlijke buitenlandse handel
5.3 Dienstbaar in Europa  132
Koester de Europese waardengemeenschap
De toekomst van de euro
4
CHRISTENUNIE VERKIEZINGSPROGRAMMA 2023-2028Wanneer twee vrienden samen zijn 
en een van beiden valt, helpt de 
ander hem weer overeind. Maar 
wie alleen is heeft niemand die hem 
op de been helpt. En iemand die 
alleen is kan zich niet verdedigen, 
maar met zijn tweeën houd je stand.  
Een koord dat uit drie strengen 
is gevlochten, is niet snel stuk 
te trekken.”“
Prediker 4: 10, 12 Inleiding  
  GELOOF, HOOP EN LIEFDE 
VOOR NEDERLAND
Open je hand. Leg er een zaadje in en kijk ernaar. Dat zaadje kan uitgroeien tot een sterke boom. 
Wie bij dat wonder even stilstaat, weet dat er veel mogelijk is. Geloof erin. Dat hebben we nodig 
in onze tijd. Geloof in verandering. Hoop tegenover moedeloosheid. Liefde om voor anderen en 
de wereld je bed uit te komen, iedere morgen opnieuw. Met geloof, hoop en liefde de toekomst 
tegemoet gaan. Zo willen wij politiek bedrijven. Jezus vertelde dat verhaal over wat er kan 
groeien uit een klein zaadje. Als dat werkelijk een vruchtbaar zaadje is, dan kan er veel ten goede 
veranderen. Dit programma wil die zaadjes planten. Jij kunt daaraan meehelpen.
Nederland is een welvarend land met veel vrijheid. Er is heel veel mogelijk. Met elkaar kunnen 
we veel tot stand brengen. Maar we zijn elkaar in de afgelopen jaren te vaak kwijtgeraakt. 
Mensen kwamen tegenover elkaar te staan. Er is nieuwe verbondenheid nodig in de samenleving 
om de uitdagingen van onze tijd aan te gaan. We leven in een opgejaagde individualistische 
maatschappij. Die ratrace wordt mensen te veel en jongeren en werknemers vallen alsmaar uit. 
Intussen groeit er armoede en blijven kwetsbare mensen achter. De grote problemen van onze tijd 
vragen een gezamenlijk aanpak in de beste Nederlandse tradities van samenwerking. Daarom is er 
nieuwe verbondenheid nodig. Daarover gaat dit programma.
 
We staan op een kruispunt en moeten ons klaarmaken voor een nieuwe tijd. Het liberale tijdperk 
met het individu en zijn of haar onbegrensde behoeften loopt op haar laatste benen. Dat tijdperk 
heeft ons niet in de beste conditie gebracht. Ook de overheid heeft forse steken laten vallen. 
Er is een andere aanpak nodig, een reële koerswending. Van het reiken naar steeds meer  naar 
het hoopvolle streven naar steeds beter . Nu ècht en zonder aarzelen het pad inslaan naar een 
duurzame economie. Een overheid versterken die niet tegenover maar naast burgers staat. Elkaar 
meer verantwoordelijkheid geven, hoe klein ook, en meer in balans komen met de wereld en elkaar. 
Dat zijn de zaadjes die nu vruchtbare grond nodig hebben om de sterke bomen te zijn voor de 
generaties na ons. 
Laten we een nieuwe route uitstippelen naar de toekomst. We worden niet sterker van concurrentie 
en altijd weer de markt, maar van onderling vertrouwen en samenwerking. We groeien niet van 
snelheid, maar van aandacht. Niet de scoringsdrift helpt ons, maar wijsheid, rechtvaardigheid, 
barmhartigheid. We mogen dankbaar zijn voor mensen die hier iedere dag voor opstaan. De 
leraar die de tijd neemt voor die ene leerling. Buurtbewoners die een netwerk organiseren rond 
een hulpbehoevende oudere in de straat. De ondernemer die het over een andere boeg gooit en 
overschakelt naar een elektrisch wagenpark. Daar begint het. Laten we met elkaar een nieuwe route 
uitstippelen naar de toekomst. 
6
CHRISTENUNIE VERKIEZINGSPROGRAMMA 2023-2028Het behoud en herstel van de schepping hoort tot een van de grootste uitdagingen van onze 
tijd. Die gaan we samen aan. Niet alles kan meer zoals het tot nu toe gaat. Laten we onze ogen 
daarvoor niet sluiten. Het is onbestaanbaar dat dieren en planten uitsterven, ijskappen smelten en 
het leven op aarde onleefbaar wordt. We geloven in nieuw rentmeesterschap. De wereld is niet van 
ons, we lenen deze slechts. Andere manieren van produceren en consumeren zijn nodig. Dit is een 
uitdaging voor een hele generatie: de rentmeestergeneratie . Samen groeien we naar een leven met 
andere vormen van welvaart en duurzame overvloed.   
 
De ChristenUnie richt zich daarop en heeft ideeën voor een nieuwe aanpak. Er moet ruimte komen 
om te ademen, in gezinnen en families, ruimte om voor elkaar te zorgen. We zetten ons in voor 
een vernieuwde economie, voor een betaalbaar huis, een opbloeiende samenleving. Voor een 
overheid die dienstbaar en dichtbij is. Sociale rechten in gelijke mate voor iedereen, ook voor 
vreemdelingen en vluchtelingen. Inzetten op een gezond leven. Dat is de christelijk-sociale politiek 
van de ChristenUnie. Dat is de politiek van het goede leven, van een menselijke wereld naar Gods 
bedoelingen. Het zal niet gemakkelijk gaan. Maar toch, dit is ons doel. Door vandaag te planten 
maken we een begin met de beweging naar morgen.
 
Op 22 november staat de stembus klaar. We nodigen je uit met je keus deel te worden van 
deze beweging. Dan plant je met ons die zaadjes voor de toekomst. De ChristenUnie staat voor 
christelijk-sociale, dienstbare en rechtvaardige politiek, ook internationaal. Zo maken we het 
mogelijk dat we allemaal kunnen meekomen in de omslag die nodig is. Met het oog op een leefbare 
wereld voor ons en voor komende generaties. In nieuwe verbondenheid voor dat doel. Open je hand 
en leg er een zaadje in. Nederland heeft jouw geloof, hoop en liefde nodig.
7
NIEUWE VERBONDENHEIDONZE 10 KEUZES 
VOOR NIEUWE 
VERBONDENHEID
 We maken echt ruimte om 
 voor elkaar te zorgen 
We geloven dat God ons heeft gemaakt om in 
verbinding met elkaar te leven. Naar elkaar om 
te zien. We willen geen samenleving van ieder 
voor zich, maar steunen het gemeenschappelijk 
leven. Gezinnen krijgen meer (financiële) 
ademruimte door goed gezinsbeleid. En we 
zorgen met elkaar dat kinderen veilig kunnen 
opgroeien. Vrijwilligers en mantelzorgers 
worden gewaardeerd. Er komt een nieuw 
stelsel voor verlof, waardoor mensen zich 
kunnen inzetten voor elkaar en de samenleving. 
Zo kunnen nieuwe maatschappelijke initiatieven 
tot bloei komen. Het wordt weer gewoon om 
in Nederland iets voor anderen en voor de 
maatschappij te betekenen.
 We leggen ons niet 
 neer bij armoede 
We geloven dat de overheid er juist is voor de 
meest kwetsbare mensen. Als een schild voor 
de zwakkere. We kiezen niet voor de grote 
winsten, maar voor eerlijke verhoudingen in 
onze economie. Armoede zet mensen klem en 
raakt de sociaal en economisch kwetsbaren 
het hardst. Dit klopt niet met het recht van 
ieder mens, zoals de Bijbel daarover spreekt. 
Er komt een hoger sociaal minimum, een 
hoger minimum loon en de zorgpremie gaat 
fors omlaag. Mensen en gezinnen kunnen 
beter rond komen van de bijstand en AOW. 
We staan op tegen kinderarmoede en pakken 
de schuldenindustrie aan. Er komt een 
belasting stelsel dat socialer, eenvoudiger en 
rechtvaardiger is.  We kiezen voor een leven in 
 balans met de schepping 
We zijn ervan overtuigd dat we op een andere 
manier moeten omgaan met de schepping. 
We introduceren nieuw rentmeesterschap. 
We stoppen met manieren van produceren en 
consumeren die een zware wissel trekken op 
de aarde en het klimaat. We kiezen voor het 
perspectief van wat beter is voor ons allemaal, 
binnen de draagkracht van de schepping. 
De landbouw en economie worden circulair, dat 
is minder belastend voor de natuur. We kiezen 
voor verantwoorde consumptie en gaan een 
eerlijke prijs betalen. Natuur krijgt ruimte 
om te herstellen. Met meer treinen, minder 
vliegen. We maken onze samenleving snel 
klimaatneutraal, zodat we een mooie schepping 
door kunnen geven aan onze kinderen.231
8
CHRISTENUNIE VERKIEZINGSPROGRAMMA 2023-2028» We zorgen voor betaalbaar 
 wonen voor iedereen 
We geloven dat iedereen recht heeft op een 
thuis. We pakken de onrechtvaardigheid op de 
woningmarkt aan en zorgen dat de overheid 
weer regie neemt over volkshuisvesting. We 
bouwen ieder jaar 100.000 extra huizen, vooral 
voor starters en senioren. Elk dorp en elke stads-
wijk een straatje erbij. Ruimte om te bouwen 
op plekken die bereikbaar zijn. Bouwen voor 
verbondenheid, voor samenhang, goede 
onderlinge zorg. We veranderen regels, zodat 
woningcorporaties en gemeen schappelijke 
initiatieven meer ruimte hebben om op een 
sociale manier te werken aan wonen. Zo 
bouwen we aan betaalbare huizen en betrokken 
gemeenschappen. 
 We investeren in onze 
 jongeren als generatie 
 van hoop 
Het is onze overtuiging dat jonge mensen de 
hoop zijn van ons land. We geloven dat ieder 
kind de gaven en talenten die het gekregen 
heeft tot bloei kan brengen. We willen onderwijs 
dat werkt aan brede ontwikkeling van jongeren 
en niet alleen maar opleidt voor de economie. 
We leggen ons niet neer bij de toename van 
zorgen, mentale problemen en zelfmoord 
onder jongeren. Sociale media worden 
verplicht minder verslavend én veiliger te zijn 
voor de mentale gezondheid van jongeren. 
Ouders, leraren, scholen, en jeugdhulpverleners 
krijgen meer steun, zodat ze het verschil kunnen 
blijven maken in het leven van jonge mensen.  We zetten in op goede 
 zorg van het prille begin 
 tot het broze einde
We geloven in de waarde van het leven, van het 
prille begin tot het broze einde. We investeren 
in alternatieven voor het afbreken van een 
zwangerschap en steunen jonge moeders. 
We gaan voor waardig ouder worden en zetten 
in op betere ouderen zorg. We bouwen meer 
woningen voor ouderen en voor families die 
voor elkaar willen zorgen. Er komen meer 
verpleeghuis plekken. De gezondheidszorg 
komt niet in handen van winstmakende 
marktpartijen, maar is voor iedereen 
toegankelijk en levert goede kwaliteit, dicht bij 
mensen. We strijden tegen eenzaamheid door 
miljoenen te investeren in hoopvolle plekken in 
wijken, waar mensen elkaar kunnen ontmoeten.
 We gaan voor sterke regio’s 
We zijn ervan overtuigd dat Nederland pas 
een mooi land is als iedere regio sterk is. We 
stoppen met de onvruchtbare tegenstellingen 
tussen stad en platteland. De overheid heeft 
oog voor regionale verschillen, omarmt die 
en zorgt voor een verbonden samenleving 
door het hele land. Investeringen en middelen 
worden eerlijker verdeeld over de regio’s. We 
investeren 2 miljard in sterke steden en dorpen, 
zodat voorzieningen in gemeenten op peil 
gehouden kunnen worden. Er komt extra geld 
voor landelijke gebieden, om te zorgen voor 
behoud van kleine scholen, meer agenten, beter 
openbaar vervoer en goede zorg.4
6
75
9
NIEUWE VERBONDENHEID We maken de overheid 
 weer dienstbaar 
We geloven dat de overheid dienstbaar moet 
zijn aan de samenleving en niet andersom. We 
versterken de betrouwbaarheid van uitvoerings-
diensten. We houden wetten eenvoudig en 
uitvoerbaar. Er komt meer ruimte voor het 
oordeel van vakmensen, meer vertrouwen in 
de samenleving en meer mogelijkheden voor 
oplossingen op maat. Burgers moeten de 
overheid beter kunnen bereiken met vragen 
om hulp. We versterken de democratische 
rechts staat. We doen een voorstel voor een 
politiek die weer meer over inhoud en ideeën 
gaat. Burgers krijgen via een constitutioneel hof 
een extra mogelijkheid de overheid aan haar 
grond wettelijke opdracht te houden. Zo werken 
we aan een nieuwe verbondenheid tussen 
burger en overheid.
 We staan op tegen het 
 onrecht van mensenhandel 
 en verslaving 
We vinden het onverteerbaar dat in ons land 
nog steeds zoveel mensen in de greep zijn 
van onnoemlijk groot onrecht. We willen 
een overheid die opstaat tegen het kwaad 
en onrecht bestrijdt. We doen alles wat 
mogelijk is om een einde te maken aan de 
moderne slavernij van mensenhandel in de 
prostitutie. We bestrijden de georganiseerde 
drugscriminaliteit en de drugs cultuur die 
geweld, uitbuiting en criminaliteit in stand 
houdt. Er komen strengere regels en stevige 
maatregelen om dit in te dammen. Het 
verwoestende Nederlandse gok beleid wordt 
teruggedraaid en alle vormen van kans spelen 
worden verboden. Ons ideaal is een verslavings-
vrije samenleving. We komen op voor mensen 
 in nood wereldwijd  
We geloven dat alle mensen op aarde naar 
Gods beeld zijn geschapen en dat maakt dat 
we verbonden zijn met het lot van mensen 
buiten onze landsgrenzen. Nederland blijft 
actief bijdragen aan vrede en recht in de wereld. 
We investeren in ontwikkelingssamenwerking 
om armoede en onrecht te bestrijden. 
We willen een einde aan de Middellandse 
zee als massagraf. Nederland is gastvrij voor 
vluchtelingen en doet ruimhartig zijn deel. 
Maar we sluiten ook de ogen niet voor de 
problemen met bijvoorbeeld arbeidsmigratie. 
We werken aan Europese oplossingen om meer 
grip te krijgen op migratie en te komen tot een 
rechtvaardig beleid.8
10
9ONZE 10 KEUZES 
VOOR NIEUWE 
VERBONDENHEID
10
CHRISTENUNIE VERKIEZINGSPROGRAMMA 2023-2028 Hoofdstuk 1  
  ZORGEN VOOR ELKAAR 
 MAAKT SAMEN STERK
Goed zorgen voor elkaar is de basis van een gezonde samenleving. De ChristenUnie zet in op 
nieuwe verbondenheid. We willen een trendbreuk met het individualistische ieder-voor-zich. Zorgen 
voor elkaar maakt samen sterk. Geen mens leeft voor zichzelf alleen en we zijn verantwoordelijk 
voor elkaar. Daarvoor is ruimte, tijd en aandacht nodig. In dorpen, buurten en wijken waar mensen 
naar elkaar omzien, in het opvoeden en begeleiden van kinderen en jongeren, in burenhulp en 
vrijwilligerswerk, in sociale initiatieven, in hulpverlening, in de gezondheidszorg en het onderwijs. 
Nieuwe verbondenheid versterkt de samenleving van onderop. Verantwoordelijkheid nemen op een 
betekenisvolle manier, dat is wat mensen voor elkaar kunnen doen. 
We hebben ons als samenleving kwetsbaar gemaakt door in te zetten op loopbaan, individueel 
succes, en door hoge verwachtingen te koesteren van welvaart, consumptie, bezit. Maar het beste 
dat we elkaar hebben te geven is onze aandacht, inzet en zorg. We willen naar een maatschappij 
waarin het gewoon is elkaars inzet te vragen voor de gemeenschappen waarin we leven, in dorpen 
en steden. Samen versterken we de verbanden waarin mensen proberen maatschappelijk nuttig 
te zijn en iets goeds tot stand te brengen. We gaan niet tegenover elkaar staan, maar naast 
elkaar, hoe verschillend we ook kunnen zijn. Dat inspireert en maakt ons sterker. Zo kunnen we de 
maatschappelijke uitdagingen aan die voor ons liggen. Gemeenschapszin en solidariteit helpen 
daarbij. 
Wij hebben plannen voor zo’n samenleving. Er komt meer ruimte voor families en gezinnen om er te 
zijn voor kinderen en jongeren, voor elkaar, voor oudere familieleden. Er komen nieuwe vormen van 
verlof, onder meer voor mantelzorg. Wie zich als vrijwilliger wil inzetten om een vereniging of buurt 
vooruit te helpen, krijgt daarvoor tijd. Ouderen moeten zo lang mogelijk kunnen participeren. Zij 
hebben de samenleving veel te geven. De gezondheid van jongeren weegt zwaar voor ons. Voor een 
gezonde bevolking is preventie en goede eerstelijnszorg belangrijk. Als partij van de samenleving 
geeft de ChristenUnie mensen alle vrijheid zich voor die samenleving in te zetten. Het is goed dat op 
scholen aandacht wordt gegeven aan het welzijn van jongeren en aan burgerschap. Laat dat vooral 
in vrijheid gebeuren en met een stevige levensbeschouwelijke basis. 
1.1 • Inzet voor de samenleving
Nederland kent een sterke traditie van burgerinitiatief. In verenigingen, sociale ondernemingen, 
kerken en informele organisaties zetten mensen zich in voor de samenleving. We willen meer 
ruimte geven aan mensen die de handen ineenslaan en samen zorgdragen voor elkaar en voor 
hun leefomgeving. We willen niet dat gemeenschappen verkruimelen doordat niemand tijd heeft. 
Er komt ruimte voor coöperaties, voor vrijwilligerswerk, voor gemeenschappelijke zorg en nieuwe 
verbondenheid. 
11
NIEUWE VERBONDENHEID• Huizen van Ontmoeting in de buurt. In iedere dorp of elke wijk komt een Huis van Ontmoeting. 
Op deze fysieke ontmoetingsplekken kunnen gemeenten een basisaanbod van activiteiten 
organiseren, gericht op de behoefte van burgers en met als doel verbinding en ontmoeting 
tussen alle wijk- of dorpsbewoners te bevorderen. Een potje schaak of hulp met de computer 
voor ouderen, een kinderclub op woensdagmiddag of zomaar een ontmoeting met een bakje 
koffie. Dit draagt bij aan onderlinge verbondenheid en de bestrijding van eenzaamheid en biedt 
mogelijkheden voor het combineren van zorg- en welzijnsactiviteiten. We maken tweehonderd 
miljoen vrij voor deze plekken van ontmoeting die bijvoorbeeld in een wijkgebouw, bibliotheek, 
kerk, school, sportkantine of gezamenlijke ruimte van een flatgebouw komen. 
•  Impuls voor de samenleving. We ondersteunen burgerinitiatieven, burgercoöperaties, 
mantelzorgondersteuning, vrijwilligers(loketten) of andere initiatieven die de verbondenheid en 
zorgzaamheid in de samenleving versterken. 
•  Kerken als bondgenoot bij sociale vraagstukken. Kerken en andere geloofsgemeenschappen 
worden erkend en gewaardeerd als volwaardige partners van de overheid. Met name diaconieën 
vervullen een cruciale rol en helpen mensen in situaties van eenzaamheid en armoede. Zij zijn laag-
drempelig aanwezig, en doen belangrijk werk op plekken waar de overheid niet genoeg kan doen. 
Alle kerken staan in contact met de Minister van Eredienst, al dan niet via een koepelorganisatie.
•  Sociaal isolement en eenzaamheid. Mensen kunnen eenzaam zijn of sociaal geïsoleerd in alle 
fasen van het leven. Het speelt bij alleenstaande ouderen, maar ook bij jongeren. We willen dat het 
Rijk doorgaat met het programma Één tegen eenzaamheid . Samen met vrijwilligers organisaties 
en professionele hulpverleners moet een lokale aanpak ontstaan. Goede voorbeelden zijn 
inloophuizen en luisterlijnen. 
•  Ruim baan voor coöperaties. Er moet meer ruimte komen voor coöperaties. Burgers kunnen 
daardoor initiatieven nemen in dienst van de gemeenschap. Denk hierbij aan kinderopvang, 
buurtzorg, wooninitiatieven en energie-coöperaties. Er komt een uitdaagrecht voor burgers 
om collectieve voorzieningen op gemeentelijk niveau met coöperaties in eigen hand te nemen. 
Aanbestedende afdelingen bij het Rijk, provincies en gemeenten geven coöperaties en sociale 
ondernemingen een gelijkwaardige kans.
•  Een tijd van je leven voor anderen. Het moet gewoon worden dat iedere Nederlander zich een 
korte periode van zijn leven zich inzet voor de gemeenschap. De maatschappelijke diensttijd in de 
boven bouw van het onderwijs wordt verder uitgebouwd. Gedurende een periode van drie maanden 
werken jongeren met verschillende achtergronden samen op een plek in de samenleving. 
•  Geen dikke deken van regels. Er moet getoetst worden hoe en welke regels teruggedrongen 
kunnen worden om ruimte te scheppen voor verenigingen, coöperaties en andere lokale 
initiatieven. Gemeenschapskracht mag niet gesmoord worden in een dikke deken van regels, 
formulieren en controles.
•  Geen rompslomp voor vrijwilligersorganisaties. Vrijwilligersorganisaties worden beter 
ondersteund in de toepassing van wet- en regelgeving, zoals de AVG en de Wet witwassen en 
financieren van terrorisme , zodat ze minder regeldruk ervaren en meer tijd kunnen besteden aan 
het vrijwilligerswerk.
•  Help het verenigingsleven. Lokale verenigingen verlevendigen het sociale en culturele leven en 
brengen iets tot stand voor de gemeente. Gemeenten ontvangen meer geld om verenigingen te 
helpen zich verder te ontwikkelen. 
•  Vrijwilligersloket. Er komen meer vrijwilligersloketten, die in een gemeente vraag en aanbod bij 
elkaar brengen, mensen met elkaar verbinden, vrijwilligersplatforms onder de aandacht brengen, 
ideeën helpen uitwisselen en steun kunnen bieden aan vrijwilligers waar dat nodig is. 
12
CHRISTENUNIE VERKIEZINGSPROGRAMMA 2023-20281.2 • Ruimte voor families en gezinnen
Als je mensen vraagt wat hun leven betekenis geeft, wat het écht de moeite waard maakt, wat 
geluk geeft, dan zijn het de relaties met hun naasten. Een familie is de eerste basis waar gezorgd 
wordt voor jong en oud. De betekenis ervan kan niet worden overschat. Gezinnen moeten echter 
niet voortdurend onder druk staan doordat de zorg om inkomen en werk alle aandacht opslokt. 
Kinderen opvoeden en jongeren begeleiden naar volwassenheid vraagt veel aandacht, liefde en 
zorg. Opgroeien in een breed steunende omgeving, waarin ook buurt en school goed meewerken, 
geeft kinderen een stevige basis voor het leven. 
•  Ontwikkel gericht familie- en gezinsbeleid. Het is nodig dat er gericht familie- en gezinsbeleid 
wordt ontwikkeld. Op dit moment is dit een verwaarloosd beleidsterrein. De ChristenUnie wil dat 
er samenhang komt in visie en beleid op wat de eerste leefomgeving is voor de meeste mensen. In 
een nota gezinsbeleid wordt beleid gemaakt om de positie van families te ondersteunen. 
•  Gezinsbeleid moet weer expliciet onderdeel zijn van een ministersportefeuille. Een minister 
wordt expliciet verantwoordelijk voor het realiseren van samenhangend gezinsbeleid. Er komt een 
jaarlijkse ‘Staat van het gezin’ waarin wordt gemonitord hoe gebruik wordt gemaakt van kind- en 
verlofregelingen, kinderopvang, het aanbod van de centra voor Jeugd en Gezin en dergelijke. 
•  Geef elk kind een goede start. De eerste 1000 dagen zijn van cruciaal belang voor de toekomst 
van een kind. Daarom wordt in iedere gemeente het actieprogramma Kansrijke Start  aangeboden. 
Elke ouder kan worden ondersteund door dit programma. In het aanbod wordt ook verbinding 
gelegd met de aanpak (en signalering) van armoede en schulden. 
•  Organiseer goede geboortezorg. Nieuw leven is welkom in onze samenleving. We hechten aan 
de kraamzorg zoals die altijd heeft bestaan. Een goede start maakt veel verschil. Bij geboortezorg 
wordt bij gezinnen waar het niet zo goed gaat gewerkt met een vaste hulpverlener, die de situatie 
van het gezin goed kent. 
•  Kinderopvang. Het kinderopvangstelsel moet worden herzien. Het huidige systeem met kinder -
opvang toeslag zorgt voor veel problemen en onwenselijk hoge terugvorderingen. Wij willen dat 
ouders zelf kunnen kiezen hoe zij arbeid en zorg combineren in het huishouden. Daarvoor is een 
eerlijk belastingstelsel en kwalitatief goede en betaalbare kinderopvang noodzakelijk. Er is veel 
geld beschikbaar om het stelsel van kinderopvang te hervormen en het voor werkende ouders 
goedkoper te maken. Gezien de uitvoeringdiscussies en personeelstekorten in de sector is het nog 
zoeken naar de manier die daadwerkelijk voor alle ouders eerlijk uitpakt. Bij de verdere uitwerking 
staan voor de ChristenUnie dan ook een aantal uitgangspunten centraal. De keuzevrijheid 
van ouders staat voorop. We voeren de hervorming zo door dat de kinderopvang een goede 
voorziening wordt voor alle kinderen. Samen spelen en leren op de kinderopvang heeft (bewezen) 
positieve effecten voor met name kinderen tussen 2 en 4 jaar. Het stelsel zou zo vormgegeven 
kunnen worden dat (als eerste stap) de kinderopvang juist voor deze groep voor twee dagen een 
algemeen toegankelijke voorziening wordt. 
•  Prijsregulering kinderopvang. Een winstoogmerk is gezien de grote maatschappelijke functie 
van kinderopvang en financiering met veel gemeenschapsgeld niet gepast. Alle kinderopvang-
organisaties worden daarom non-profit. Dit betekent ook een einde van private equity  partijen 
(externe investeringsmaatschappijen met winstoogmerk) in de kinderopvang. 
•  Gastouderopvang is gelijkwaardig. Gastouderopvang is van grote waarde, zeker voor ouders met 
een beroep met onregelmatige roosters. De gastouderopvang als vorm van kinderopvang is, ook 
bij de herziening van het kinderopvangstelsel, gelijkwaardig aan professioneel georganiseerde 
kinderopvang. 
13
NIEUWE VERBONDENHEID•  Dring de invloed van sociale media op onze kinderen terug. Veelvuldig gebruik van sociale 
media heeft een negatieve invloed op het mentale welzijn van kinderen. Techreuzen zijn financieel 
gebaat bij verslaafde kinderen die vasthaken aan hun product. Er komt een breed onderzoek naar 
de impact van sociale media en games, en naar de haalbaarheid en effectiviteit van mogelijke 
maatregelen. Sociale media worden in ieder geval verplicht hun producten minder verslavend te 
maken. De Code voor Kinderrechten is het uitgangspunt bij digitale diensten voor kinderen. 
•  Zet in op gezonde relaties tussen ouders (ook als zij gescheiden zijn). Kinderen en partners 
bloeien op in een liefdevolle relatie. Om ouders te ondersteunen komt er een aanbod van een 
zwangerschaps- en opvoedcursus. Verdrietig genoeg zijn er veel echtscheidingen met grote 
gevolgen voor kinderen. Jeugdhulp richt zich op de gevolgen hiervan voor kinderen. Maar er is 
meer nodig om tot heling te komen en breuken te voorkomen. Ouders krijgen hulp, advies of 
begeleiding om relaties te herstellen en problemen te voorkomen. 
•  Voorkom vechtscheidingen. Elk jaar zijn maar liefst 60.000 kinderen betrokken bij een vecht-
scheiding met alle verdrietige gevolgen die er bij horen. Problemen bij een scheiding horen niet 
op kinderen te worden afgewenteld. Ouders blijven ook dan verantwoordelijk voor het welzijn van 
kinderen en worden daarop gewezen. Als de scheiding toch complex wordt, is een de-escalerende 
aanpak nodig. Succesvolle pilots met een gezinsvertegenwoordiger of gezinsadvocaat worden 
standaard ingezet.
•  Zondag als rust- en familiedag. In de huidige gejaagde tijd blijven wij aandacht vragen voor het 
belang van rust. Vrije dagen krijgen waarde als je die samen met anderen kunt doorbrengen. Er is 
een grote behoefte aan deze ontmoeting en ontspanning. De zondag is de dag met ruimte voor 
kerkgang, familie en ontspanning, en is geen reguliere werkdag. Voor christenen heeft de zondag 
vanouds extra waarde als dag van rust, viering en bezinning. 
•  Ga voor een gezinsvriendelijk belastingstelsel. Bij de herziening van het belastingstelsel worden 
gezinnen fiscaal rechtvaardiger behandeld. Het belastingstelsel moet het bestaan van gezinnen 
ondersteunen. 
•  Zet het belang van het kind voorop. Het belang van kinderen staat voorop bij wetgeving rond 
ouderschap en ouderlijk gezag. Biologisch ouderschap staat daarbij als regel centraal. Dit 
betekent onder andere dat donor- en adoptiekinderen het recht hebben om hun afkomst te kennen. 
De ervaringen van donor- en adoptiekinderen onderstrepen het belang van de beschik baarheid 
van betrouwbare informatie over de biologische ouders en genetische verwant schap. Er komt een 
Register Ontstaansgeschiedenis, waarin ook het register van donor kinderen wordt ondergebracht. 
Er wordt daarnaast ingezet op Europese afspraken over een maximum aantal donaties per 
donor. Er komt een herbezinning op de keuze om na het rapport van de Commissie Joustra inter -
landelijke adoptie voor bepaalde landen weer toe te staan. Het kabinet erkent het leed dat veel 
adoptiekinderen in ons land voelen alsook het leed van biologische ouders wanneer het afstaan 
van hun kind ter adoptie ongewild was.
•  Geen wettelijke regeling voor meerouderschap of meeroudergezag. Een regeling staat haaks 
op het centraal stellen van biologisch ouderschap, is in de uitvoering te complex en leidt tot een 
groter conflictpotentieel rond kinderen. 
•  Regeling deelgezag voor samengestelde gezinnen. Deelgezag biedt een oplossing voor samen-
gestelde en (pleeg)gezinnen, waarbij de zorg en opvoeding de verantwoordelijkheid is van meer 
dan twee ouders. De mogelijkheid om deelgezag te krijgen, komt tegemoet aan het belang van 
zowel het kind als de verzorgende ouder, en geeft duidelijkheid over verantwoordelijkheden en 
bevoegdheden. Het deelgezag beperkt zich tot beslissingen rond de dagelijkse gang van zaken. 
•  Geen regeling rond draagmoederschap. De ChristenUnie heeft grote bezwaren tegen het 
reguleren van draagmoederschap waarbij het kind genetisch slechts gedeeltelijk of in het 
14
CHRISTENUNIE VERKIEZINGSPROGRAMMA 2023-2028geheel niet met de ouders verwant is. Nederland heeft de afgelopen 30 jaar een consistent 
ontmoedigings beleid gevoerd rond draagmoederschap. De ChristenUnie ziet geen reden om daar 
verandering in te brengen. Er komt een verbod op internationaal draagmoederschap. 
Een samenhangend verlofstelsel
We zorgen allemaal voor elkaar, voor kinderen, voor ouders of de buren. Door de vergrijzing wordt 
de noodzaak om voor elkaar te zorgen steeds groter. Iedereen krijgt vroeg of laat te maken met 
mantelzorg. De overheid moet belemmeringen wegnemen om dit ook echt te doen. Er komt een 
samenhangend stelsel van verloven om mensen in staat te stellen er voor elkaar te zijn bij cruciale 
momenten van het leven. Zorgen voor elkaar moet passen binnen het dagelijks leven, naast andere 
taken zoals opvoeding van kinderen, studie, werk en het sociale leven. 
•  Een mantelzorgakkoord. Mantelzorg wordt voortaan gezien als een normale vorm van zorg. In 
een nieuw mantelzorgzorgakkoord bieden werkgevers en werknemers ruimte voor mantelzorg. De 
overheid pakt beperkende wet- en regelgeving aan zodat er een samenhangende aanpak ontstaat. 
•  Meer en aantrekkelijker verlofmogelijkheden. In lijn met het advies van de SER wordt toegewerkt 
naar één maatschappelijke verlofregeling. Tot die tijd zetten we in op verruiming en verhoging van 
het gebruik van bestaande verlofregelingen. 
•  Een echt mantelzorgverlof. Er komt een langduriger betaald mantelzorgverlof. Mantelzorgers 
kunnen twee maanden mantelzorgverlof (verspreid) opnemen. De maximale uitkering is 70% van 
het loon, vergoed door het Rijk. Werkgevers worden gestimuleerd om dit percentage aan te vullen. 
•  Langer ouderschapsverlof. Het ouderschapsverlof wordt uitgebreid. Dit verlof kan worden 
gebruikt om meer tijd te hebben voor kinderen tot en met 12 jaar. De uitkering bedraagt tenminste 
het minimumloon.
•  Voer rouwverlof in. Bij de verdrietige omstandigheid van het verlies van een dierbare, krijgt iedere 
werknemer tijd en ruimte om te rouwen en te zorgen. Hiervoor komt een week rouwverlof. 
•  Mantelzorgers krijgen een volwaardige plek in de zorg. Uit onderzoek en ervaring in de kinder- 
en IC-zorg is gebleken dat actieve inzet van familie bij de zorg van naasten een positieve bijdrage 
levert aan de kwaliteit van zorg. Mantelzorgers krijgen de mogelijkheid om toegerust te worden 
voor hun verantwoordelijkheden. Zorgprofessionals leren hoe zij gelijkwaardig samen kunnen 
werken met mantelzorgers.
•  Steunpunt mantelzorg. De individuele ondersteuning van mantelzorgers wordt verstevigd. In 
elke gemeente is of komt een steunpunt Mantelzorg dat mantelzorgers op weg helpt bij geld-
zaken, vervangende zorg, wonen, werk, wet- en regelgeving of doorverwijst naar de landelijke 
Mantelzorglijn. 
•  Verbeter de respijtzorg. Eenvoudig beschikbare respijtzorg op maat is belangrijk om te voorkomen 
dat mantelzorgers overbelast raken. Gemeenten en zorgaanbieders investeren in een verbetering 
van de verschillende vormen van respijtzorg (zoals dagbesteding of logeerzorg) zodat die op maat 
en eenvoudig beschikbaar zijn.
•  Onderwijs en mantelzorg. Voor jongeren die mantelzorg verlenen aan hun ouders, moeten 
onderwijs instellingen gericht beleid ontwikkelen, vergelijkbaar met het beleid voor leerlingen die 
school combineren met topsport.
•  Vast contactpersoon voor nabestaanden. Nabestaanden moeten met veel verschillende 
overheids instanties zaken regelen, om een overlijden bekend te maken. Er komt een servicegericht 
loket voor zowel de Rijksoverheid als gemeenten, waar zaken geregeld worden en advies kan 
worden gevraagd, via een vast contactpersoon.
15
NIEUWE VERBONDENHEID•  Creëer tijd om te zorgen voor elkaar. Wereldwijd maar ook in Nederland zijn er werkgevers die in-
zetten op een betere balans tussen betaald werk, (mantel)zorg, en privé. Met een maat schappe lijke 
beweging naar een 4-daagse werkweek is er voor iedere Nederlander de tijd om te werken en de 
ruimte om te zorgen. Als ChristenUnie willen we stimuleren en onderzoeken of de wereld wijd aange-
toonde positieve effecten van een betere balans tussen werken en zorg ook in Nederland mogelijk zijn. 
Ademruimte en goede zorg voor jongeren
De druk in onze samenleving is vaak hoog, ook voor kinderen en jongeren. Onder invloed van de 
prestatiecultuur en sociale media lijkt alles goed en snel te moeten. In veel situaties is de boodschap 
dat afwijken van de norm niet oké is. Zo leggen we elkaar en vooral kinderen en jongeren veel lasten 
op. En als het even niet gaat, kijken we al gauw naar professionele hulp. De vraag naar jeugdhulp 
neemt al jaren steeds verder toe. Dat is geen goed teken. Vragen en twijfels horen bij opgroeien en 
opvoeden. Laten we ook gewoon vertrouwen hebben in ouders en in de kracht van de samenleving 
zelf. In plaats van professionele hulp in te schakelen, kunnen we veel meer voor elkaar betekenen 
dan we nu doen. Er spelen bovendien vaak andere vragen in en rond een gezin, bijvoorbeeld bij 
relatieproblemen, schulden of gebrek aan een netwerk. Dan is jeugdzorg niet altijd de oplossing, 
maar is er andere hulp nodig. Met het recente akkoord over hervorming van de jeugdzorg is een 
goede beweging in gang gezet. Maar we zijn er nog lang niet. En intussen moeten we vooral ook 
met elkaar in gesprek over de samenleving die we willen zijn, en hoe we onze kinderen en jongeren 
rust en ruimte kunnen bieden en een omgeving om te bloeien.
•  Voer het gesprek over mentale gezondheid en prestatiedruk. Mentale gezondheid van jonge 
mensen is een verantwoordelijkheid van ons allemaal. Dit vraagt een cultuuromslag. Je bent niet 
goed om wat je presteert, wat je hebt, wie je vrienden zijn, je bent goed omdat ieder mens van 
waarde is. We maken daarom werk van de maatschappelijke dialoog over de prestatie maatschappij 
en over opvoeden en opgroeien in deze maatschappij. Dit vraagt om een gesprek met de hele 
samenleving: jongeren, ouders, onderwijs, zorg, sport- en vrijwilligersorganisaties, enzovoort. 
•  Verbeter snel de jeugdzorg. De Hervormingsagenda, die samen met het veld is opgesteld en breed 
gesteund wordt, is de komende jaren leidend voor het verbeteren van de jeugdzorg. Wij willen dat er 
snel een betere afbakening komt van wat er wel en niet onder jeugdhulp valt. In sommige gevallen 
moet de jeugdzorg zich misschien juist terugtrekken om ruimte te geven aan gemeen schappen. 
Dit vergt keuzes welke behandelingen wel en niet onder de Jeugdwet vallen. We organiseren de 
jeugdhulp beter door slimmere regionale (en waar nodig landelijke) inkoop en minder papierwerk. 
Daardoor wordt juist de specialistische jeugdhulp beter beschikbaar, zodat jongeren met 
bijvoorbeeld suïcidale gedachten, trauma of een eetstoornis sneller geholpen worden.
•  Zorg voor stabiele financiering. Gemeenten moeten de financiële middelen krijgen die ze 
nodig hebben voor passende inzet van jeugdhulp. We schrappen de besparing van 511 miljoen 
die nu nog in de boeken staat. We maken snel werk van het ontwikkelen van een nieuw 
financieringsmodel, in lijn met de gemaakte afspraken. De ChristenUnie is tegen de invoering van 
een eigen bijdrage in de jeugdzorg. 
•  Verbeter gezinshulpverlening. Jongeren groeien op in gezinnen. Er moet meer aandacht komen 
voor manieren om hulp te verlenen aan het gezin als geheel. Dit doorbreekt een benadering 
die alleen op het individu is gericht en niet op het leefverband als geheel. Als jeugdhulp ingezet 
wordt, bekijkt de overheid eerst of er sprake is van problemen rond bestaanszekerheid of in de 
relationele sfeer. Die moeten dan eerst aangepakt worden. 
•  Zorg voor verbinding met lokale voorzieningen. Wij willen de zorg voor jongeren meer vanuit 
het collectief benaderen. Het opvoeden en opgroeien van jongeren is een gezamenlijke 
16
CHRISTENUNIE VERKIEZINGSPROGRAMMA 2023-2028verantwoordelijkheid. Door ruimte te geven en samenwerking te stimuleren tussen lokale basis-
voorzieningen zoals sportclubs, scholen, jeugdgezondheidszorg en jongerenwerk, kunnen zij 
kennis en expertise delen en een stevige pedagogische basis vormen voor kinderen en jongeren. 
Individuele hulp en indicaties zijn dan minder vaak nodig. De lokale teams krijgen een actieve, 
samenbindende rol als spin in het web. Niet alleen bij individuele hulpvragen, maar juist ook op 
collectief niveau om te bouwen aan een verbonden samenleving.
•  Verminder het aantal uithuisplaatsingen van kinderen en jongeren. Uithuisplaatsing moet 
echt een laatste optie zijn. Het heeft de voorkeur om samen met de jongere en de ouders op te 
trekken om de veiligheid binnen het gezin te herstellen. Voorbeelden als de JIM (Jouw Ingebrachte 
Mentor) en de Eigen Kracht Conferentie tonen aan dat het bieden van ruimte aan informele zorg 
van grote meerwaarde kan zijn voor gezinnen en de behoefte aan formele zorg kan terugdringen. 
Daarom willen we vaker het eigen netwerk of buurtnetwerken inzetten, door middel van 
bijvoorbeeld een familiegroepsplan en steungezinnen.
•  Investeer in pleegzorg en gezinshuizen. Als uithuisplaatsing toch onvermijdelijk is en kinderen 
niet binnen de eigen familie(netwerken) kunnen opgroeien, willen we dat ze zo veel mogelijk in 
een gezinssetting terecht komen. We steunen daarom het belangrijke werk van pleeggezinnen en 
gezinshuizen en geven hen ondersteuning om het vol te houden, bijvoorbeeld door het bieden van 
respijtzorg en weekendzorg en door het terugdringen van bureaucratie.
•  Respecteer en waardeer familierelaties. Er moet een wet komen die vastlegt dat hulpverleners 
gezinsrelaties dienen te respecteren, waarderen, herstellen en bevorderen. Dat betekent 
bijvoorbeeld dat broers en zussen bij een uithuisplaatsing waar mogelijk bij elkaar blijven. Juist in 
situaties waarin fysieke afstand ontstaat, is het van groot belang dat hulpverleners investeren in 
de gezinsrelaties.
•  Bouw gesloten jeugdhulp af. Gesloten jeugdzorg en isoleercellen willen we snel en zorgvuldig 
afbouwen. In plaats daarvan zetten we in op kleinschalige woonvormen waar jongeren passende 
hulp krijgen, ook als dat geld kost. We willen landelijke regie op de afbouw van gesloten 
jeugdzorg, zodat er voldoende plekken en expertise beschikbaar blijven. We erkennen dat een 
vorm van geslotenheid soms noodzakelijk kan zijn om jongeren te beschermen.
•  Zorg voor een goede overgang naar zelfstandigheid. Gemeenten krijgen een wettelijke 
verplichting om jongeren die uitstromen uit de jeugdzorg passende ondersteuning en huisvesting 
te bieden. Er moet voor en met elke jongere in de jeugdzorg tijdig een perspectiefplan worden 
gemaakt. Langere jeugdhulp is daarbij niet per se de oplossing. Om door te kunnen groeien naar 
een zelfstandige plek in de maatschappij hebben zij vaak meer aan begeleiding bij praktische 
zaken en hulp bij het vinden van woonruimte en werk.
•  Schakel bedrijven in om jongeren perspectief te bieden. Voor sommige jongeren helpt het als ze 
de kans krijgen om aan het werk te gaan; ze bloeien op als ze mee mogen doen, ook als ze nog 
geen diploma hebben. Bedrijven worden gestimuleerd om jongeren in dienst te nemen en hen 
structuur en perspectief te bieden, zodat jongeren hun talenten kunnen benutten. 
Waardig ouder worden
Nederlanders worden steeds ouder en blijven tot op hoge leeftijd vitaal. Ouderen zijn vaak nog lange 
tijd actief als vrijwilliger, actieve buur, mantelzorger, maatje of als grootouder. Hun kennis, ervaringen 
en inzet zijn belangrijk voor ons land. De vergrijzing is daarmee ook een kans. Er is een groep mensen 
die tijd heeft om te investeren in het sociale weefsel van ons land. Inzet die cruciaal is voor een zorg-
zame samenleving. Allereerst doen we dus een beroep op ouderen, om hun kennis en ervaring actief 
in te zetten. Tegelijkertijd is de vergrijzing ook spannend. Er wordt van onze samen leving het maximale 
gevraagd om voor elkaar te zorgen. Hoe zorgen we ervoor dat ouderen die het niet allemaal 
17
NIEUWE VERBONDENHEIDzelfstandig meer lukken, de warme zorg en aandacht blijven krijgen die ze verdienen? Hiervoor is een 
andere manier van denken nodig vanuit verbondenheid. We willen verbindingen en ontmoeting in 
de samen leving bevorderen: in zorginstellingen, buurthuizen, kerken en onderwijs instellingen. En we 
willen ouderen ook helpen om zich tijdig voor te bereiden op vragen over hun oude dag. 
•  Lokale ouderenzorg. Elke gemeente maakt een plan voor gemeentelijk ouderenbeleid. 
Hierin maakt de gemeente met zorg- en welzijnsorganisaties, kerken, woningcorporaties en 
andere religieuze instellingen en (sport)verenigingen, afspraken over bijvoorbeeld huisvesting, 
hoe ouderen ertoe kunnen doen, bestrijding van eenzaamheid en de invulling van zorg en 
ondersteuning. Deze afspraken gaan ook over gezamenlijk financieren van zorg. Per wijk is er één 
herkenbaar en aanspreekbaar wijkverpleegkundig team.
•  Bouw veel en voldoende ouderenwoningen. De opgave voor passende, waaronder dementie-
vriendelijke, woningen voor senioren is groot. Er zijn nieuwe woonvormen en veel nieuwe 
woningen nodig. De ontwikkeling van deze woonvormen en woningen zijn vast onderdeel van de 
prestatieafspraken met woningcorporaties. Zorgzame buurten en wijken maken we samen met 
gemeenten, bewoners, zorg- en welzijnsorganisaties en woningcorporaties. Voor het ontwikkelen 
van die zorgzame buurten en wijken stelt het Rijk een ontwikkelsubsidie beschikbaar bij voorkeur 
met zorgverzekeraars, pensioenfondsen en andere financiers. 
•  Goede verpleeghuiszorg. Ook met de nadruk op gemeenschappelijke woonvormen en het thuis 
krijgen van zorg, zijn er de komende 20 jaar meer structurele verpleeghuisplekken nodig. We 
investeren 360 miljoen in extra verpleeghuisplekken en verbeterde verpleeghuiszorg. 
•  Preventieve ouderenzorg. Gemeenten, zorgverzekeraars en zorgkantoren betalen gezamenlijk 
mee aan het voorkomen van zorg, bijvoorbeeld door valpreventie, welzijn op recept en een ruim 
lokaal aanbod aan activiteiten gericht op zingeving, sociale betrokkenheid en vitaliteit.
•  Maak de financiering van zorg eenvoudiger. Regels en onduidelijkheid over geld staan nu te 
vaak in de weg van goede zorg aan ouderen. Wijkverpleegkundigen krijgen daarom een vast 
bedrag per cliënt en worden niet meer afgerekend op aantal uren of minuten. Er komen in 
elke regio heldere afspraken over financiering van zorg die op het grensvlak van wetten ligt. 
Voor de verpleeghuizen willen we de indicatiestelling voor het verpleeghuis beperken tot enkel 
het toegangsrecht voor het verpleeghuis. De verpleeghuiszorg wordt vervolgens ook anders 
gefinancierd, bijvoorbeeld op basis van populatie of beschikbaarheid. 
•  Een goede omgang met dementie. Ouderen met dementie moeten onderdeel blijven van de 
samenleving en niet apart worden ‘weggestopt’ . Daarom verbeteren en vereenvoudigen we 
dementie  zorg vanuit de gedachte van de Sociale Benadering Dementie. Hiervoor zijn dementie-
vriendelijke wijken met ontmoetingsplekken noodzakelijk en komt er betere ondersteuning van 
casemanagers dementie. 
•  Wettelijk recht op geestelijke verzorging. Geestelijke verzorging wordt samen met de structurele 
bekostiging wettelijk vastgelegd zodat zingevingsvraagstukken een vaste plaats krijgen in onze 
samenleving. Geestelijk verzorgers en andere experts worden zo gestimuleerd om de kennis en 
expertise rondom levens(einde)vraagstukken breder te delen. Daarmee vergroten we de veerkracht 
van de samenleving. Er is specifiek aandacht voor uitwisseling van kennis en expertise vanuit onze 
aanwezige culturele rijkdom en diversiteit in migrantenkerken.
Meedoen met een beperking
Ons land heeft veel stappen gezet om het VN-verdrag over de rechten van mensen met een 
beperking te implementeren, maar we hebben nog een lange weg te gaan om voor volwaardige 
participatie te zorgen. Op het gebied van huisvesting, onderwijs, werk, openbaar vervoer, openbare 
18
CHRISTENUNIE VERKIEZINGSPROGRAMMA 2023-2028ruimtes en digitalisering zijn nog veel uitdagingen te overwinnen. De ChristenUnie wil dat we stap 
voor stap werken aan een samenleving waarin iedereen, van jongs af aan kan meedoen. Kinderen 
en volwassenen met een beperking moeten letterlijk zichtbaar zijn voor leeftijdsgenootjes en andere 
volwassenen. Deze verandering begint met samen spelen en samen leren. 
• Implementatie VN-Verdrag. We maken werk van de volledige implementatie van het VN-verdrag 
Handicap, samen met de mensen om wie dit gaat. We ratificeren zo snel mogelijk het facultatieve 
protocol van het VN-verdrag Handicap. 
•  Open speeltuinen. Negen van de tien speelplekken zijn onvoldoende toegankelijk voor kinderen 
met een beperking. Wij willen dat er vanaf 2026 in elke gemeente minimaal één samenspeelplek 
is waar alle kinderen welkom zijn en kunnen spelen.
•  Zorg dat kinderopvang inclusief is. Kinderen leren van elkaar en omgaan met verschil door meer 
inclusieve kinderopvang. Dit betekent dat kinderopvang zo veel als mogelijk toegankelijk moet zijn 
voor kinderen met een beperking. 
•  Toegankelijke overheidscommunicatie. Overheidscommunicatie is eenvoudig, voorzien van 
infographics en zo nodig meertalig. In lijn met het VN-verdrag voor personen met een beperking 
horen hier ook gebarentaal, ondertiteling en andere aanwijzingen voor communicatie bij.
•  Toegankelijke publieke gebouwen. Publieke gebouwen en ruimten moeten toegankelijk zijn voor 
mensen met een beperking. Aan dit uitganspunt wordt overal voldaan.
• Sporten met beperking. Iedereen verdient de kans te bewegen en te werken aan gezondheid, 
dus ook mensen met een beperking. Waar nodig wordt de fysieke toegankelijkheid van 
accommodaties aangepast voor de gehandicaptensport.
•  Toegankelijk openbaar vervoer. De maatregelen uit het bestuursakkoord voor toegankelijk 
openbaar vervoer worden versneld en voor 2030 uitgevoerd.
1.3 • Goede zorg 
Zorg voor kinderen, zieken en stervenden was eeuwenlang in de eerste plaats een taak voor 
families en gemeenschappen. De inrichting van de verzorgingsstaat en de kwaliteitsverbetering van 
professionele zorg is een zegen geweest voor de publieke gezondheid. Maar dit vervangt niet de 
zorg die we elkaar kunnen geven. Zorgen voor elkaar in de eigen leefomgeving is de meest warme 
en betekenis  volle zorg. Daarvoor wil de ChristenUnie alle ruimte geven. In de afgelopen periode 
hebben zorgorganisaties en andere partijen uit het veld belangrijke akkoorden gesloten met de 
overheid. De ChristenUnie steunt de gemaakte afspraken. Maar er is meer nodig. Er zijn rigoureuze 
voorstellen nodig om de zorg te verbeteren en de markt terug te dringen. Het zorgstelsel moet beter 
aansluiten bij de veer kracht van de samenleving. Met goede zorg zo dicht mogelijk bij mensen, 
en als aanvulling op wat mensen voor elkaar kunnen betekenen. Bijzondere aandacht heeft de 
ChristenUnie voor het kwets bare leven, ook het ongeboren leven. Technologische ontwikkelingen die 
kunnen helpen om mensen te genezen juichen we toe maar niet ten koste van alles. 
Een gezonde leefstijl
Het maakt in Nederland uit waar je wieg staat. Er zijn grote verschillen in gezondheid en levens-
verwachting. Een gezonde leefstijl kan jaren van iemands leven schelen, tegelijkertijd is gezondheid 
niet maakbaar. Er zijn factoren waar mensen geen invloed op hebben, zoals een vervuilde 
omgeving of (chronische) ziekte. Er zijn ook factoren die mensen zelf kunnen oppakken, zoals goed 
bewegen en verstandig alcoholgebruik. De ChristenUnie wil iedereen de kans geven op een zo 
gezond mogelijk leven. Dat doen we door gezonde keuzes makkelijker en normaler te maken en 
door sporten toegankelijk te maken voor jong en oud. 
19
NIEUWE VERBONDENHEID•  Leg de preventieplicht vast in de wet. Preventie wordt onderdeel van de wettelijke (zorg)plicht 
van zorgverzekeraars en gemeenten. In plaats van ziekte wordt een zo gezond mogelijk leven het 
uitgangspunt. 
•  Nationale preventieakkoord doorzetten. We breiden het in 2018 gesloten Nationaal Preventie-
akkoord uit, onder meer naar drugsgebruik en houden vast aan de preventiedoelen voor 2040. 
Er komt ook structureel geld voor preventiebeleid. 
•  Sporten is de leukste manier om gezond te leven. Bij sporten staat plezier voorop. We willen dat 
gemeenten én het Rijk vooral kiezen voor breedtesport, waar iedereen aan kan meedoen. 
• Sport in de wet. Gelet op het maatschappelijk belang van sport en de publieke effecten van 
sport, komt er een sportwet. In deze wet zullen de rollen tussen de verschillende overheidslagen 
en het verenigingsleven onderscheiden worden. Met deze wet wordt voor de overheid de plicht 
vastgelegd om sporten en bewegen te kunnen faciliteren.
•  Bewegen en spelen in openbare ruimte. In de openbare ruimte -zowel in dorpen en steden als in 
de natuur- moeten plaatsen zijn voor bewegen en ontmoeten voor alle leeftijden.
•  Zwemles voor ieder kind. Schoolzwemmen wordt een basisvoorziening voor ieder kind. Zwemmen 
is een basisvaardigheid, en net als gym, een mogelijkheid voor extra beweging.
•  Maak gezonde producten goedkoper en ongezonde duurder. Het wordt makkelijker en 
goedkoper om voor gezond eten en drinken te kiezen, dan voor ongezonde producten. Dit doen 
we door de btw op groente en fruit te verlagen naar 0% en door het invoeren van een suikertaks.
•  Écht kiezen voor een rookvrije generatie. Roken verwoest de gezondheid van vele Nederlanders 
en is verslavend. We willen roken stap voor stap uitbannen. Nederland volgt het voorbeeld van 
Nieuw-Zeeland en verhoogt jaarlijks de leeftijdsgrens voor de aankoop van tabaksproducten. We 
starten in 2025 met 21 jaar. Daarna stijgt de verkoopleeftijd jaarlijks totdat uiteindelijk niemand 
meer tabak kan kopen. Als onderdeel hiervan wordt tabak in 2030 alleen nog in speciaalzaken 
verkocht, trekken we voor alle vormen van tabak de accijns gelijk en verhogen we die jaarlijks 
met €1,- bovenop de inflatie. We heffen ook accijns op e-sigaretten en soortgelijke producten 
en maken alle terrassen voor de zomer van 2025 rookvrij. Gemeenten krijgen de mogelijkheid 
om de vestiging van nieuwe tabaksspeciaalzaken te verbieden. Producenten en importeurs van 
nicotineproducten moeten verplicht een percentage van hun winst in een fonds te storten. Dit geld 
gebruiken we om nicotinegebruik tegen te gaan. Deze maatregelen gelden ook voor e-sigaretten. 
•  Pak overgewicht aan. We willen overgewicht bij jongeren behandelen en het liefst voorkomen. 
Daarom voert elke gemeente uiterlijk in 2030 de aanpak Jongeren Op Gezond Gewicht  in. Om 
ook de omgeving van jongeren gezonder te maken krijgen gemeenten de wettelijke mogelijkheid 
om vestiging van nieuwe fastfoodverkooppunten tegen te gaan. Ook wordt reclame gericht op 
kinderen alleen nog toegestaan voor producten uit de Schijf van Vijf.
• Dring normalisering alcoholgebruik terug. We willen dat alcohol minder zichtbaar, minder goed 
beschikbaar en duurder wordt. Er komen minimumprijzen per eenheid alcohol en de accijns op 
alcohol wordt gecorrigeerd voor de inflatie. Er komt een verbod voor fysieke en digitale alcohol-
reclame. Mengformules en blurring in het aanbod van detailhandel – denk aan het aanbieden van 
alcohol bij de kapper – blijft verboden. We scherpen de leeftijdscontrole bij online alcoholverkoop 
aan en maken het niet meer mogelijk om alcohol via ‘buy now pay later’ op de pof te kopen. 
• Voer een leeftijdsgrens in voor energiedrankjes. Een hoge consumptie van energiedrankjes 
kan leiden tot bijvoorbeeld hartritmestoornissen en slaapproblemen. Er komt daarom een 
leeftijdsgrens van 18 jaar voor het kopen van energie-dranken. 
• Geld naar verslavingspreventie. Verslavingspreventie moet niet alleen op tabak en alcohol 
gericht zijn, maar ook op drugs en gokken. Er komt structureel geld voor bewezen effectieve 
vormen van preventie. 
20
CHRISTENUNIE VERKIEZINGSPROGRAMMA 2023-2028• Voorkomen en behandelen van verslaving. Er komt structureel geld voor verslavingspreventie die 
bewezen effectief is. Verder willen we de bekendheid van verslavingszorg vergroten, zodat meer 
mensen de weg naar verslavingszorg vinden. Verslavingszorg- en preventie is breed en gericht op 
tabak, alcohol, drugs, maar ook op gedragsverslavingen zoals game- of gokverslaving. 
Wat we aan zorg doen in de buurt
Het is belangrijk om thuis goede hulp en ondersteuning te krijgen. Zorg dichtbij mensen. Een huisarts 
die zijn patiënten kent, betrokken is en goed helpt of verwijst. De wijkverpleeg kundige die elke dag 
langskomt en naast de zorgtaken ook tijd heeft voor een praatje. Gehandicapten zorginstellingen 
die onderdeel zijn en worden van de samenleving, met kleinschalige voorzieningen in de wijk. 
Geestelijke gezondheidszorg die herstel bevordert en de mentale veerkracht van mensen versterkt. 
De ChristenUnie zet zich in voor goede en toegankelijke zorg die is ingebed in de samenleving.
• Tijd voor de huisarts. De ChristenUnie investeert 200 miljoen om ervoor te zorgen dat de 
huisartsen zorg blijft zoals het bedoeld is: dichtbij en toegankelijk. Mensen gaan met allerlei 
problemen naar de huisarts. Meer tijd voor de patiënt bij de huisarts levert betere zorg op en 
voorkomt meer specialistische zorg. Het extra geld kan worden gebruikt om huisartsen praktijken 
te ontlasten met administratieve en financiële ondersteuning door regionale huisartsen-
organisaties zodat er meer tijd is voor patiëntcontact. 
• Een einde aan marktwerking in de huisartsensector. De huisarts in de buurt of wijk die patiënten 
kent, goede zorg verleent en onnodige zorg voorkomt. Dat is het ideaal van de ChristenUnie. 
Maar, de huisartsenzorg staat onder druk. Private equity partijen (investeringsmaatschappijen 
met winstoogmerk) staan op het punt een groot deel van de huisartsenzorg over te nemen. Met 
verslechterde arts-patiëntrelatie en stijgende zorgkosten tot gevolg. Private equity heeft geen 
plaats in de zorg. We maken er prioriteit van de overnames van huisartsen door investerings-
maatschappijen te stoppen. We beperken de winstuitkering tot het gebruikelijk loon voor eigenaren. 
• Pak het huisartsentekort aan. Steeds vaker is er geen huisarts beschikbaar als je net bent 
verhuisd. Dat kan niet. Daarom hebben we meer huisartsen nodig. Er moet structureel meer 
aandacht komen voor het beroep van huisarts en andere artsenberoepen buiten het ziekenhuis 
zodat meer studenten hiervoor kiezen. Ook maken we het herregistratiesysteem voor artsen 
eenvoudiger en wordt het makkelijker voor artsen om zich om te scholen tot huisarts.
• Tandarts in het basispakket. Het basispakket wordt uitgebreid met de tandarts. Veel mensen 
mijden de tandarts uit angst voor een hoge rekening. Met mogelijk grotere gevolgen op de lange 
termijn. Daarom breiden we het basispakket uit met preventieve behandelingen, periodieke 
controle en het herstellen van gaatjes. 
• Investeer in de kwaliteit van gehandicaptenzorg. We investeren in de kwaliteit en beschikbaarheid 
van personeel en voorzieningen in de gehandicaptenzorg. Met in het bijzonder aandacht voor 
woon- en zorgplekken voor verstandelijk gehandicapten met een complexe zorgvraag.
• Passende zorg met het pgb. Het persoonsgebonden budget (pgb) blijft in stand, omdat het een mooi 
middel is om met eigen regie en op basis van vertrouwen passende zorg te realiseren. Om het pgb op 
lange termijn te behouden is het nodig om misbruik van dit instrument te voorkomen en op te sporen.
• Goede cliëntondersteuning. Teveel mensen hebben moeite om de juiste zorg en ondersteuning 
te vinden. Daarom is het nodig dat in iedere gemeente goed vindbare en onafhankelijke cliënt-
ondersteuning aanwezig is.
• Huishoudelijke hulp alleen voor wie dat echt nodig heeft. Huishoudelijke hulp blijft via de Wmo 
toegankelijk, maar alleen voor mensen die hier een sociaal-medische indicatie voor hebben en dit 
niet zelf kunnen betalen. 
21
NIEUWE VERBONDENHEID• Toekomst voor beschermd wonen. Aanbieders en gemeenten worden voldoende ondersteund 
bij de veranderingen in het stelsel van beschermd wonen, ook financieel. We willen dat mensen 
met ernstig psychische ziektes ook passende woonzorg wordt aangeboden wanneer dat niet in de 
eigen gemeente beschikbaar is. 
• Zorg voor vrouwen. Er is meer aandacht nodig voor medische behandelingen gericht op vrouwen, 
geënt op de werking van het vrouwelijk lichaam. Het mag niet voorkomen dat symptomen bij 
vrouwen niet herkend worden.
• Brede financiering van zorg en welzijn. Zorg voor mensen is bij uitstek iets dat plaatsvindt in 
een breder perspectief dan binnen de hekjes van één wet. De mens bestaat niet uit verschillende 
onderdelen maar is één geheel. We willen dat het makkelijker wordt om budgetten in de zorg 
samen te voegen en te gebruiken voor het bevorderen van een gezonde leefstijl, welzijn en 
positieve gezondheid en geven ruimte aan initiatieven die dit doen. 
• Gebruik slimme technologie. Slimme technologie die bewezen goed werkt in de thuissituatie 
wordt onderdeel van het dagelijkse leven en de zorgverlening. De bekostiging in de zorgwetten 
wordt hierop aangepast. 
• Van keuzevrijheid naar keuzemogelijkheden. In de Zorgverzekeringswet blijven keuzemogelijk -
heden (zoals identiteitsgebonden zorg) overeind, maar zorgverzekeraars worden niet langer 
verplicht om ongecontracteerde zorgaanbieders te vergoeden die niet bereid zijn tot samen-
werking en solidariteit. Kleinere zorgaanbieders moeten zich kunnen verenigen om makkelijker 
samen een contract af te sluiten met de zorgverzekeraars. 
• Ggz in de wijk. We investeren in geestelijke gezondheidszorg in de wijk en in de verbetering van 
de samenwerking tussen de ggz, huisartsen, maatschappelijke opvang, woningcorporaties, 
schuldhulpverlening en andere zorg- en hulpverleners en herstelgroepen. Er komen ook meer 
praktijkondersteuners ggz. Zo willen we voorkomen dat mensen zwaardere zorg nodig hebben. 
• Bied levensloopbegeleiding aan. Bij levenslange problematiek, zoals autisme, kunnen mensen 
via de zorg aanspraak maken op levensloopbegeleiding, op het gebied van onderwijs, werk en 
relaties, om problemen bij cruciale overgangsmomenten te voorkomen.
• Minder administratie bij acute en klinische psychiatrie. Voor veel professionals is de klinische en 
acute zorg steeds minder aantrekkelijk om te werken vanwege de enorme verantwoordingsdruk. 
Dit leidt tot grote tekorten in de klinische en acute ggz. Dat moet anders: vertrouwen in de 
professionaliteit van zorgverleners wordt het uitgangspunt.
• Zelfmoordpreventie. Elk jaar verliezen we ruim 1.800 mensen aan suïcide. Onder jongeren is dit 
de belangrijkste doodsoorzaak. Suïcidepreventie is een opgave voor de hele maatschappij. Van de 
ggz tot het onderwijs en werkgevers. We zorgen voor spoedige behandeling in beide Kamers van 
onze initiatiefwet waarmee de wettelijke plicht voor suïcidepreventiebeleid voor de Rijksoverheid 
en voor gemeenten wordt verankerd.
• Organiseer betere toegang tot de ggz. Goede triage, gebruik van ervaringsdeskundigheid of 
lotgenotencontact zou ertoe moeten leiden dat ernstige psychiatrisch patiënten niet langdurig 
op een wachtlijst staan vanwege de complexiteit van zorg die ze nodig hebben. De financiering 
regelen we op basis van beschikbaarheid, en niet op gebruik zodat er een adequaat en landelijk 
dekkend systeem komt voor patiënten met een hoogcomplexe zorgvraag die niet binnen hun 
eigen regio kunnen worden geholpen. We willen dat zorgaanbieders verantwoordelijk worden om 
na de intake – als de aanbieder niet zelf de beste zorg kan bieden – de patiënt te ondersteunen in 
diens zoektocht naar passende zorg. 
• Goede transgenderzorg. Genderdysforie vraagt om erkenning en goede zorg. Transmensen 
moeten kunnen rekenen op goede zorg die aan de gebruikelijke normen voldoet, is gebaseerd op 
wetenschappelijk bewijs en gekoppeld aan wetenschappelijk onderzoek naar effecten op korte en 
22
CHRISTENUNIE VERKIEZINGSPROGRAMMA 2023-2028lange termijn. Er moet een adequaat en voldoende aanbod van zorg beschikbaar zijn, ook omdat 
lang wachten op adequate zorg leidt tot meer depressies en suïcides. Goede transgenderzorg 
moet zorgvuldig zijn. Betrokkenen moeten een deskundige kunnen spreken om de gevolgen te 
overzien van een keuze voor wijziging van het juridisch geslacht. De ChristenUnie is daarom 
tegen de nieuwe transgenderwet. Zelfidentificatie (zonder tussenkomst van een professional) kan 
geen uitgangspunt zijn voor keuzes rond geslachtsregistratie en mede daarom geen beslissend 
criterium in wet- en regelgeving. 
• Genderzorg voor jongeren. De snelle stijging van het aantal jongeren met genderproblemen baart 
ons zorgen. We moeten waken voor een cultuur waarin het bevragen van de eigen gender identiteit 
de norm wordt en de eigen sekse secundair is of niet meer dan een bij de geboorte door ouders of 
verloskundige gemaakte keuze, die naderhand onjuist wordt geacht. Het bevestigen van kinderen 
en jongeren in hun meisje of jongen zijn is onderdeel van een normale en gezonde ontwikkeling 
van kinderen en jongeren. De recente koerswijzigingen en herziene richtlijnen in andere Europese 
landen verdienen navolging in Nederland. Juist voor de nieuwe sterk groeiende doelgroep is het 
belangrijk dat psychologische hulp als eerstelijns interventie standaard aangeboden wordt. De 
schaduwzijden van (te) laagdrempelige medische interventies (zoals puberteitsremmers) voor 
personen - in het bijzonder jongeren - die te maken krijgen met genderproblematiek noodzaken tot 
een medisch-ethisch debat binnen de beroepsgroep en samenleving.
Minder markt, meer mens
We zijn dankbaar voor de hoge kwaliteit van de medische zorg in Nederland. Het is niet vanzelf-
sprekend dat dat ook zo blijft. Te vaak stuurt geld de zorg in plaats van andersom. Je kunt niet 
kiezen waar je onwel wordt en wie jou vervolgens acute zorg verleent. De zorg is geen markt. 
Betalingsregels bepalen nu wat ziekenhuizen mogen declareren. Dat leidt niet altijd tot de beste 
en meest doelmatige zorg. Er wordt te veel zorg geleverd zonder gezondheidseffect. Aanbieders 
van zorg en fabrikanten hebben soms belang bij de productie van zorg. De markt moet worden 
teruggedrongen in de zorg. Dit betekent dat perverse prikkels moeten worden weggenomen en 
dat het geld besteed moet worden aan waar de zorg voor bedoeld is. Niet aan topsalarissen of 
onnodige zorg. De komende jaren moeten we naar een beter ingerichte zorg voor de toekomst.
• Het eigen risico gaat niet omhoog. Het eigen risico wordt tot 2028 bevroren op het huidige 
bedrag van € 385. 
• Maandelijkse zorgpremie van € 150 naar € 50. In ons belastingvoorstel schaffen we de zorg-
toeslag af en voeren een basiskorting in. We verlagen de maandelijkse zorgpremie met twee derde 
naar € 50 per maand. Het resterende deel van onze financiële bijdrage aan de zorgkosten wordt 
voortaan verrekend via de loonstrook. De werkgever houdt maandelijks de inkomensafhankelijke 
bijdrage voor de zorg in op het loon. De maximale grens wordt afgeschaft. Het netto gevolg van 
deze operatie is dat mensen met een lager inkomen voortaan minder geld kwijt zijn aan de zorg 
en mensen met een hoger inkomen meer.
• Alle medisch specialisten in loondienst. Alle medisch specialisten komen in loondienst. Dit 
vermindert de prikkel om zoveel mogelijk behandelingen uit te voeren. De Wet normering top -
inkomens (Wnt) gaat gelden voor alle werkers in de gezondheidszorg. 
• Een einde aan marktwerking in de zorg. De ChristenUnie is kritisch op de marktwerking in 
de zorg. Het leidt tot prikkels die niet passen bij een samenleving waarin we omzien naar 
elkaar. Afnemende bereikbaarheid in combinatie met winstuitkeringen geeft een toenemend 
ongemak. Diverse adviesorganen zoals de Raad Volksgezondheid en Samenleving en de WRR 
signaleren dat de zorg onder grote druk staat. De ChristenUnie wil daarom een breed gedragen 
23
NIEUWE VERBONDENHEIDonafhankelijke commissie instellen die op basis van al dat voorwerk het stelsel fundamenteel 
tegen het licht houdt en kritisch kijkt naar de marktprikkels. Deze commissie doet voorstellen voor 
het Nederlands zorgstelsel waarbij enerzijds kwaliteit, toegankelijkheid, solidariteit en anderzijds 
personele en financiële houdbaarheid leidende criteria zijn voor de opdracht. 
• Spoedeisende zorg in de regio. We houden posten voor spoedeisende hulp en andere vormen 
van acute zorg open en beschikbaar door het hele land. Ziekenhuizen in minder dichtbevolkte 
gebieden krijgen daarvoor extra geld. 
• Uitgaven in de medisch specialistische zorg mogen niet verder doorgroeien. Meerjarige nullijn 
contracten in de medisch-specialistische zorg worden de norm. De zorg wordt waar mogelijk van 
de tweede lijn verplaatst naar de eerste lijn en het sociaal domein/preventie. De bijbehorende 
middelen schuiven mee waardoor de zorgcontinuïteit geborgd blijft. 
• De juiste zorg in de zorgverzekering. Van teveel medische behandelingen staat niet vast of ze 
effectief zijn en voor wie. Het Zorginstituut krijgt meer instrumenten om dit te sturen zodat de 
juiste zorg in het zorgverzekeringspakket zit. Er komt meer ruimte om zorg die op lange termijn 
bijdraagt aan de gezondheid en aan de houdbaarheid van zorg (bijvoorbeeld preventieve 
interventies) in het pakket op te nemen. 
• Focus op zinnige zorg. We willen alleen ingrepen en behandelingen die écht nodig zijn voor goede 
zorg. Dat betekent dat in behandelrichtlijnen doelmatigheid een belangrijk uitgangspunt wordt. 
• Terugdringen zzp’ers in de zorg. Het aantal zzp’ers in de (langdurige) zorg dringen we terug 
omdat dit negatief uitpakt op de (kwaliteit) van zorgverlening. 
• Verminder de bureaucratie in de zorg. Veel regels zijn onnodig. We kiezen voor vertrouwen en 
voorkomen onnodige registraties. We kijken ook kritisch naar de toets-methodes. Zorgaanbieders 
bekostigen we meerjarig. We willen de zorg in eenduidigere zorgregio’s organiseren om de 
bureaucratie en overlegvormen te verminderen. Ook komt er één tolkenvoorziening voor 
alle zorgdomeinen. Op die manier krijgen alle zorgverleners eenvoudig toegang tot een 
tolkenvoorziening voor mensen die de Nederlandse taal niet machtig zijn. 
• Gepaste zorg. Gezamenlijke besluitvorming tussen specialist en patiënt wordt de standaard in de 
spreekkamer. Vroegtijdige zorgplanning (richting het levenseinde) wordt standaard bekostigd als 
waardevol onderdeel van zorg aan kwetsbare ouderen en chronisch zieken.
• Niet behandelen is ook zorg. Richtlijnen in de zorg zijn niet alleen gericht op ‘doen’ , maar 
ook op ‘laten’ . Overbehandeling vergroot en/of verlengt het lijden van de patiënt. Daarom is 
overbehandeling niet wenselijk.
• Erkenning en begeleiding van long covid patiënten. Het lijkt alsof covid voorbij is en deze 
periode achter ons ligt. Echter, veel long covid patiënten ervaren nog steeds de pijnlijke en levens-
veranderende gevolgen van deze periode. Deze mensen hebben goede zorg en begeleiding nodig. 
• Onderzoek naar postinfectieuze aandoeningen. Er moet meer geïnvesteerd worden in onderzoek 
naar long covid en bijvoorbeeld ME/CVS, zowel naar patiëntgroepen alsook biomedisch 
onderzoek. 
• Centrale inkoop en eigen productie van geneesmiddelen. Het is essentieel dat de overheid 
geneesmiddelen inkoopt en dat we – in EU verband – meer zelf medicijnen, medische 
hulpmiddelen en persoonlijke beschermingsmiddelen produceren, zodat we minder afhankelijk 
worden van één of enkele leveranciers.
• Verantwoord geneesmiddelenonderzoek. Publiek geld geïnvesteerd in geneesmiddelen-
onderzoek moet maatschappelijk verantwoord worden besteed. Dit doen we door voorwaarden 
te verbinden aan deze investeringen. Transparantie over kostenopbouw en een verantwoorde 
prijsstelling moeten ervoor zorgen dat medicijnen die met publiek geld ontwikkeld zijn toegankelijk 
en betaalbaar zijn voor iedereen en andere zorg niet verdringen.
24
CHRISTENUNIE VERKIEZINGSPROGRAMMA 2023-2028• Green deal duurzame zorg. We zetten in op het halen van de doelen van de 3e Green Deal Duur­
zame Zorg.  In deze ‘deal’ staan afspraken tussen overheid, zorginstellingen en bedrijven om de 
zorg duurzamer te maken. Zo werken deze partijen toe naar een groene en klimaatneutrale zorg. 
• Verminderen medicijnen als afval. Veel medicijnen eindigen in de verbrandingsoven. Heruitgifte 
van medicijnen wordt vaker en eenvoudiger mogelijk. 
Meer bescherming rond het begin van het leven
Ieder mens is door God geschapen en is vanaf het meest prille begin door Hem geliefd. Ongeboren 
leven kan niet voor zichzelf spreken, dat moeten wij doen. De ChristenUnie hoopt op een samen-
leving waarin abortus niet als uitweg geldt voor onbedoelde zwangerschappen. Daarom maken 
wij werk van een zorgzame samenleving waar ruimte, veiligheid en volop alternatieven geboden 
worden. De ChristenUnie heeft zich altijd verzet tegen de Nederlandse abortuspraktijk, die indruist 
tegen één van onze meest elementaire waarden: de beschermwaardigheid van het menselijk leven. 
Het is hartverscheurend dat er nog altijd meer dan 30.000 abortussen per jaar plaatsvinden. De 
abortuspraktijk is te laagdrempelig wat ons betreft. Bij abortus gaat het om ingrijpende emotionele 
en morele kwesties. Afbreking van een zwangerschap is daarmee geen standaard medische 
handeling. De ChristenUnie is tegen de versoepelingen van de abortuswetgeving in de afgelopen 
jaren, en vindt dit een zorgelijke trend die niet verder mag gaan. Deze versoepelingen maken dat 
de bescherming van het ongeboren leven steeds minder gewicht heeft en dat in de noodsituatie 
van de vrouw, waarin zij een intens en overweldigend dilemma afweegt, er te weinig mogelijkheden 
in beeld komen voor een alternatief voor abortus. Wij willen dat de beschermwaardigheid van het 
ongeboren leven centraal staat. Dit betekent in deze tijd dat de abortuspraktijk zoals die nu is, niet 
op deze wijze kan worden voortgezet. Daarom werken we aan concrete maatregelen waarmee 
het aantal abortussen in Nederland significant daalt. Hiervoor kijken we zowel naar wijziging van 
wetgeving en beleid als naar maatregelen in de praktijk, zoals een sterke verbetering van preventie 
en de begeleiding en onafhankelijke counseling van ongewenst zwangere vrouwen. 
• Voorkom onbedoelde zwangerschappen. De komende periode maken we verder werk van het 
voorkomen van onbedoelde en ongewenste zwangerschappen. De afgelopen periode is er een 
succesvolle aanpak ontwikkeld en is ingezet op het uitbreiden van programma’s als ‘Nu niet 
zwanger’ . Een belangrijk onderdeel hiervan is voorlichting via scholen, huisartsen, verenigingen en 
(culturele) gespreksgroepen.
• Beschermwaardigheid van het leven weer centraal. De Nederlandse abortuspraktijk is te 
laagdrempelig, onder meer doordat het wettelijke criterium ‘noodsituatie’ in de praktijk ruim wordt 
ingevuld. De bestaande praktijk schiet daardoor tekort in de bescherming van het ongeboren 
leven. We willen dat het ongeboren leven centraal staat in de Nederlandse abortuswetgeving.
• Steun de moeders. De keuzevrijheid van de vrouw moet worden vergroot door (praktische) 
belemmeringen weg te nemen om hun kind zelf op te voeden. Geen enkele vrouw moet zich door 
praktische zaken als huisvesting, inkomen, werk of studie, genoodzaakt voelen om te kiezen voor 
abortus. Uit de evaluatie van de Wet afbreking zwangerschap blijkt dat 50% van de respondenten 
voor abortus kiest omdat de opvoeding van het ongeboren kind niet samengaat met werk of 
opleiding. Tienermoeders en vrouwen met sociaaleconomische problematiek krijgen hulp bij 
huisvesting, financiën, het voortzetten van de opleiding en het opvoeden van hun kind.
• Vergoed anticonceptie. Alle vormen van anticonceptie die bijdragen aan een afname van het 
aantal ongewenste zwangerschappen en abortussen worden opgenomen in het basispakket. 
Dit is één van de meest effectieve maatregelen om het aantal abortussen omlaag te brengen en 
ongewenste zwangerschappen te voorkomen.
25
NIEUWE VERBONDENHEID• Zorg voor begeleiding en verwijzing door huisarts. De beste manier om begeleiding, counseling 
en de nazorg voor onbedoeld zwangere vrouwen (en betrokken vader) te borgen, is via de huisarts. 
• Abortus niet normaliseren. Zwangerschapsafbreking hoort volgens de ChristenUnie niet thuis 
in de huisartsenpraktijk. Dat trekt abortus te veel in de sfeer van ‘normaal medisch handelen’ . 
Nu de wet legale medicamenteuze afbreking zwangerschap via huisarts helaas is aangenomen 
houden we de gevolgen nauwgezet in de gaten en doen we voorstellen om de kwaliteit van zorg 
te verbeteren. De zwangerschapsafbreking wordt niet uit het Wetboek van Strafrecht gehaald. 
Dit is allereerst een bescherming van het ongeboren leven. Daarnaast beschermt het de vrouw 
tegen een gedwongen abortus. Abortus is geen mensenrecht. De Nederlandse abortuspraktijk, 
bijvoorbeeld de beschikbaarheid van abortuspillen, wordt niet naar het buitenland geëxporteerd.
• Bied keuzehulp aan. Een goed aanbod van keuzehulpverlening blijft nodig. In de keuzehulp -
verlening moet aandacht zijn voor de situatie die de zwangerschap ongewenst maakt, zodat ook 
alternatieven kunnen worden besproken.
• Wettelijke zorgvuldigheidseisen. Niemand wil dat het besluit om een zwangerschap af te breken 
lichtvaardig wordt genomen. De wet bevat zorgvuldigheidseisen, die geen dode letter mogen zijn. 
Een realistische beraadtermijn blijft van belang. De noodsituatie van de vrouw, waarvan volgens 
de wet sprake moet zijn, dient invoelbaar te zijn voor de arts. 
• Wekengrens terugdringen. In de huidige wetgeving is abortus niet toegestaan als er medisch-
technologisch gezien sprake is van een levensvatbaar kind. Recente voorstellen om de weken-
grens vast te leggen op 24 weken laten deze koppeling los en leggen de grens te hoog. Wij wijzen 
die voorstellen af. Door medische en wetenschappelijke ontwikkelingen zijn ongeboren kinderen 
al vóór de 24 weken levensvatbaar. Bij de totstandkoming van de Wet afbreking zwangerschap 
is er rekening gehouden dat dergelijke ontwikkelingen kunnen leiden tot verschuiving van de 
wekengrens. We zetten ons er voor in dat levensvatbaarheid uitgangspunt is bij de bepaling van 
de wekengrens. Als er een wettelijke maximumgrens komt, pleiten wij voor een lagere wekengrens.
Goede zorg rond het levenseinde
Elk mensenleven heeft intrinsieke waarde. Dit hangt niet af van vermogens, beperkingen, leeftijd 
of wat iemand maatschappelijk bijdraagt. Wij willen een samenleving die de waarde van 
ouderen benut en bevestigt en hen de beste zorg geeft, zodat zij zich gewenst en betekenisvol 
voelen. Dat geldt ook voor de – gelukkig zeer kleine – groep ouderen met een blijvende wens tot 
levensbeëindiging zonder dat zij ernstig ziek zijn. De taak van de overheid om kwetsbare groepen 
te beschermen, weegt vele malen zwaarder dan de facilitering van zelfdoding van gezonde 
mensen met een zelfmoordpil, die bovendien niet veilig kan worden geregeld. We verzetten ons 
tegen de sluipende verschuiving in de euthanasiepraktijk van ‘laatste redmiddel ter voorkoming 
van een vreselijke dood’ naar ‘een mogelijke uitweg uit een vreselijk leven’ . Vond euthanasie 
voorheen vrijwel uitsluitend plaats bij terminale patiënten, nu komt het steeds vaker voor bij 
mensen met psychiatrische aandoeningen of een stapeling van ouderdomsklachten. We zien 
dat een kernprincipe van de huidige euthanasiewetgeving onder druk staat, namelijk dat alleen 
levensbeëindigend mag worden gehandeld bij mensen die er nadrukkelijk zelf om vragen. Er 
verschuift iets als euthanasie wordt toegestaan bij pasgeborenen en ouderen met dementie. Wij 
vinden dat artsen nooit mogen worden gedwongen om euthanasie als normaal medisch handelen 
te beschouwen. Ons leven hier op aarde is eindig. Het is belangrijk dat er over het sterven een 
gesprek gevoerd wordt, ook over natuurlijk sterven.
• Geen wet voor zelfdodingsmiddelen. De ChristenUnie is tegen een wettelijke regeling voor 
mensen met een doodswens zonder dat zij ernstig ziek zijn. De overheid is er om kwets baren 
26
CHRISTENUNIE VERKIEZINGSPROGRAMMA 2023-2028te beschermen, niet om hulp te bieden bij zelfdoding. De ChristenUnie is tegen het initiatief-
wetsvoorstel voltooid leven.
• Bevorder het gesprek rond het levenseinde. Vroegtijdige gespreksvoering over zorg rond het 
levenseinde (Advance Care Planning) wordt standaard onderdeel van goede (eerstelijns) zorg voor 
kwetsbaren.
• Palliatieve zorg. Palliatieve zorg wordt breder beschikbaar, op de plek waar iemand wil sterven 
– dus ook thuis. Voor mensen die ondraaglijk psychisch lijden is goede palliatieve zorg van groot 
belang. De inzet van vrijwilligers in de terminale thuiszorg schept veel mogelijkheden om thuis te 
sterven, maar is nog onvoldoende bekend bij zorgverleners. De bekendheid van deze vrijwilligers 
wordt vergroot. Voor iedereen moet zorg in hospices of door vrijwilligers thuis toegankelijk zijn. 
• Palliatieve sedatie. De ontwikkelingen rond palliatieve sedatie zijn de afgelopen jaren in een 
stroom  versnelling gekomen. De ChristenUnie bepleit gepaste toepassing van palliatieve sedatie 
(ook in de thuissituatie) en continue bijstelling van richtlijnen, bijscholings- en opleidings-
programma’s op basis van de meest recente wetenschappelijke inzichten.
• Onderzoek de stijging van het aantal euthanasiegevallen. Het relatieve aantal euthanasie-
gevallen stijgt elk jaar. Dat is meer dan demografische ontwikkelingen kunnen verklaren. 
Euthanasie lijkt een steeds meer gangbare manier van sterven te worden. Deze stijging is zeer 
zorgelijk en moet worden onderzocht. 
• Strafrechtelijk toezicht. Euthanasiezaken waarover in de toetsingscommissies discussie bestaat, 
worden altijd aan het Openbaar Ministerie (OM) voorgelegd. Het OM houdt toezicht op de 
oordelen van de Regionale Toetsingscommissies Euthanasie (RTE’s).
• Transparantie over de casuïstiek. Alle casuïstiek die door RTE’s wordt behandeld, wordt (binnen 
de mogelijkheden van de privacyregels) gepubliceerd, met aandacht voor de ethische, medische 
en juridische overwegingen, zodat de gemaakte afwegingen transparant zijn. De mogelijkheden 
voor een klinische registratie bij zorg rondom euthanasie en hulp bij zelfdoding worden verbeterd. 
• Betere kwaliteit palliatieve zorg. In de palliatieve fase is klinische registratie nauwelijks verplicht. 
Gegevens rond euthanasie worden na toetsing door de RTE vernietigd. Dit belemmert de 
mogelijkheid om te leren, te reflecteren en de kwaliteit van de zorg te verbeteren. Daarom worden 
de mogelijkheden voor een klinische registratie bij levenseindezorg (zowel palliatieve zorg als 
euthanasie en hulp bij zelfdoding) verbeterd.
Medisch-technologische ontwikkelingen
Bij de beoordeling van medische technologie kiezen we voor een ‘ethiek van voorzichtigheid’ . 
Dat betekent dat we rond medisch-technologische ontwikkelingen uitgaan van het principe 
‘bij twijfel niet inhalen’ en dat we kijken naar alternatieven. We vinden het belangrijk dat 
beslissingen die impact hebben op de hele samenleving niet in de beslotenheid van laboratoria of 
wetenschappelijke congressen worden genomen, maar in het volle licht van de maatschappelijke 
dialoog. Het is belangrijk dat er publieke, morele afwegingen worden gemaakt.
In de discussie over het speciaal totstandbrengen van embryo’s voor wetenschappelijk onderzoek, 
het gebruik van restembryo’s’ na IVF en embryoselectie bij een pre-implantatie genetische test 
(PGT) is ons uitgangspunt dat het menselijk leven vanaf het prilste begin beschermwaardig is. Dit 
verbindt ons met iedereen die beseft dat een mens(elijk embryo) meer is dan ‘een klompje cellen’ . 
De ChristenUnie is dan ook tegen het gebruik van embryo’s voor wetenschappelijk onderzoek. 
In plaats van onderzoek met menselijke embryo’s zet de ChristenUnie liever in op alternatieven, 
zoals het gebruik van (geïnduceerde) pluripotente stamcellen voor onderzoek ter voorkoming van 
ernstige erfelijke ziekten. Zeker als genetische modificaties in het embryo onomkeerbaar zijn en 
27
NIEUWE VERBONDENHEIDaan het nageslacht worden doorgegeven (kiembaanmodificatie), past grote terughoudendheid. 
Experimenten met menselijke embryo’s om toepassing van gen-redactie bij mensen te onderzoeken, 
ook om bijvoorbeeld IVF-technieken te verbeteren, blijven wat ons betreft verboden.
• Organiseer maatschappelijke dialoog. Voorafgaand aan nieuwe wettelijke regelingen die leiden 
tot medisch-ethische dilemma’s wordt een transparante en gebalanceerde maatschappelijke 
dialoog georganiseerd.
• Voorlichting en counseling ouders. Aanstaande ouders worden zorgvuldig en eerlijk voorgelicht 
over de voor- en nadelen van de tests en de handelingsopties. Verloskundigen en gynaecologen 
bieden goede counseling. Bij eerlijke voorlichting over leven met het Downsyndroom of andere 
beperkingen hoort ook lotgenotencontact, zodat mensen zich een goed beeld kunnen vormen. 
Het counselingsgesprek bij de NIPT gaat niet ten koste van het eigen risico.
• Geen standaardscreening. De NIPT-test en de 13-weken echo behoren geen vast onderdeel van 
reguliere prenatale zorg te zijn. Voor beide wordt ook een (vorm van) eigen bijdrage gevraagd. 
Ouders moeten kunnen blijven bepalen waarop ze hun ongeboren baby laten testen bij de NIPT.
• Niet zomaar testen op aandoeningen. Het spectrum van tests wordt afgestemd op reële (be)
handelingsalternatieven. Het in kaart brengen van het hele DNA-profiel is niet zinvol. Kinderen 
hebben recht op een open toekomst.
• Dragerschapstest. Iets natuurlijks als een zwangerschap wordt niet onnodig gemedicaliseerd. 
Dragerschapstesten worden alleen toegelaten als sprake is van zeer ernstige erfelijke aandoeningen.
• Geen ‘experimenteerembryo’s’ . Het speciaal totstandbrengen van embryo’s voor onderzoek past 
niet bij de menselijke waardigheid. Het verbod blijft gehandhaafd.
• Onderzoek IVF zonder restembryo’s. Bij een IVF-behandeling worden nu vaak meer embryo’s tot 
stand gebracht dan noodzakelijk zijn voor de behandeling. Daarom wordt ingezet op (onderzoek 
naar) behandelmethoden waarbij geen restembryo’s overblijven.
• Handhaaf het verbod op kiembaancelmodificatie. De Embryowet verbiedt het opzettelijk 
wijzigen van de kern (DNA) van menselijke kiembaancellen waarmee een zwangerschap tot stand 
wordt gebracht. De ChristenUnie houdt hieraan vast.
• Alternatief stamcelonderzoek. We zetten in op de mogelijkheid van het gebruik van 
(geïnduceerde) pluripotente stamcellen voor onderzoek ter voorkoming van ernstige erfelijke 
ziekten, in plaats van onderzoek met embryo’s.
• Voorzichtig met chimeren. De ChristenUnie staat terughoudend tegenover chimeren: meng-
vormen van dierlijke en menselijke cellen waarmee mogelijk menselijke organen worden gekweekt 
in dieren. Er zijn hierbij veel vragen over veiligheid (latent aanwezige virussen in DNA-materiaal 
van dieren) en wenselijkheid (dierenwelzijn, vragen over morele status).
• Orgaandonorschap. De ChristenUnie is en blijft tegenstander van het ‘Ja, tenzij’-systeem voor 
orgaandonorschap. Nu het toch is ingevoerd, is het nog belangrijker dat mensen worden 
gestimuleerd om een bewuste keuze te maken. 
• Vaccinaties. Vaccinaties beschermen ons, onze kinderen en indirect mensen om ons heen tegen 
heftige, soms dodelijke ziekten. Informeren, stimuleren en het serieus nemen van de zorgen 
(van ouders) zijn de kernwoorden bij vaccinatiebeleid. De ChristenUnie is tegen elke vorm van 
vaccinatiedwang of -drang. De vaccinatiegraad van het Rijksvaccinatieprogramma daalt helaas. 
Goede informatie en voorlichting is van belang, maar ook een goede organisatie. Het advies om 
vaccinatieprogramma’s voor volwassenen publiek te organiseren wordt uitgevoerd. 
• Big data en artificiële intelligentie (AI) in de zorg. Er zijn algoritmen die beter dan mensen in 
staat zijn afwijkingen (nieuwvormingen) te detecteren in beelden van menselijk celmateriaal. 
Kunstmatige intelligentie kan een middel tot mogelijke detectie zijn voor een arts, zolang de 
28
CHRISTENUNIE VERKIEZINGSPROGRAMMA 2023-2028arts eindverantwoordelijk blijft en het middel niet interfereert met de goede relatie tussen arts en 
patiënt. Voorwaarde is ook dat de privacy van patiënten wordt geborgd en commercieel gebruik 
van data wordt uitgesloten.
1.4 • Onderwijs
Goed onderwijs vormt de basis voor ieder mens om zijn of haar weg te vinden in de wereld. Het 
leert jonge mensen zelfstandig bij te dragen aan de samenleving. Naast het behalen van de juiste 
diploma’s is er ruimte voor persoonlijke vorming. Het huidige onderwijsbeleid richt zich teveel op 
scoren en het beste uit jezelf halen. Onderwijs is geen leerfabriek en we leiden niet op voor een 
prestatiemaatschappij. We willen niet dat kinderen die even niet meekomen, worden uitgerangeerd 
naar de hulpverlening. In de klas en in collegezalen bereiden leerlingen en studenten zich voor op 
hun rol in de samenleving. Iedereen doet daarin mee met eigen talent. 
De vrijheid van stichting, richting en inrichting van scholen is een kostbaar goed. Die vrijheid geeft 
scholen de kans een breed en gevarieerd onderwijsaanbod te ontwerpen. Zij zetten zich daarvoor 
in vanuit een eigen levensbeschouwelijk pedagogisch perspectief. Dat gaat samen met voldoende 
aandacht, maatwerk voor iedere leerling en daarmee ook voor kansengelijkheid. De school heeft 
een emanciperende functie en een eigen maatschappelijke meerwaarde. In het onderwijs worden 
de zaadjes geplant voor de wereld van morgen. 
Het onderwijs staat onder druk door lerarentekorten en doordat de politiek de laatste jaren te veel 
van haar eigen eisen bij de scholen neerlegt. Scholen ervaren teveel controle, waar juist vertrouwen 
gevraagd wordt. Het is van belang dat scholen rust en ruimte krijgen om hun werk te doen. Daar 
wordt onderwijs beter van. Dat geldt ook voor het hoger beroepsonderwijs en het wetenschappelijk 
onderwijs. In de komende kabinetsperiode dient er gewerkt te worden aan de ondersteuning van 
professionals en, waar nodig, aan werkbare verbeteringen van het onderwijsstelsel als geheel. 
Opkomen voor onderwijsvrijheid
Onderwijsvrijheid is een democratisch grondrecht, een verworvenheid om trots op te zijn. Dit 
grondrecht voedt het besef lid te zijn van een vrije en democratische samenleving. Het stimuleert 
ook het eigen initiatief van scholen en brengt onderwijsprofessionals in positie. Nederland kent een 
uniek onderwijsstelsel, waar de ChristenUnie pal voor staat. Dit stelsel met scholen voor openbaar 
en bijzonder onderwijs moeten we koesteren. Het biedt een sterke garantie voor vormend onderwijs 
en betrokkenheid van ouders. 
• Houd artikel 23 van de Grondwet hoog. De verankering van de onderwijsvrijheid in de Grondwet 
(artikel 23) blijft ongewijzigd. Ouders in heel Nederland kunnen kiezen voor een school die past 
bij hun opvoeding en levensovertuiging. Dat betreft scholen met een levensbeschouwelijke basis 
(protestants, katholiek, islamitisch) of werkend vanuit een onderwijskundige visie (Montessori, 
Dalton, Vrije Scholen, etc.). De laatste school van een richting wordt beschermd, zodat er altijd 
keuzevrijheid is. 
• Garandeer de vrijheid van inrichting. De ChristenUnie is geen voorstander van nog meer 
deugdelijk heidseisen in de wet die de vrijheid van inrichting inperken. Personeels- en arbeids-
voorwaarden beleid is aan de scholen zelf. De lumpsumfinanciering blijft intact en wordt niet 
uitgehold door extra eisen van de minister. Het woud aan subsidies met allerlei voorwaarden wordt 
zoveel mogelijk omgezet in lumpsumfinanciering en we verhogen de lumpsum voor scholen. 
29
NIEUWE VERBONDENHEID• Versterk de identiteit van scholen. Onderwijs is niet neutraal en alle scholen werken vanuit een 
onderwijskundige of levensbeschouwelijke basis. De vormgeving van deze schoolidentiteit vergt 
bezinning, tijd en deskundige ondersteuning. Scholen krijgen meer budget om deze vormgeving 
goed te organiseren. 
• De vrijheid om zelf scholen te stichten. De ChristenUnie wil de drempel voor het oprichten van 
scholen zo laag mogelijk houden. De ruimte voor ouders om het initiatief te nemen tot school-
stichting blijft onverminderd aanwezig. Dit komt tegemoet aan de diversiteit in de samenleving en 
zorgt voor variëteit in het onderwijsaanbod. 
• Handhaaf de kleine scholentoeslag. De ChristenUnie wil dat de toeslag voor kleine scholen 
behouden blijft. Die is van belang om bijzondere scholen in onder meer krimpregio’s open te 
houden. Wij trekken hier ook extra geld voor uit. 
• Er is ruimte voor thuisonderwijs. Thuisonderwijs blijft een recht dat ouders hebben, mits zij 
voldoen aan wettelijke waarborgen rond kwaliteit, veiligheid en burgerschap. Er is (proportioneel) 
toezicht op thuisonderwijs.
• Bescherm het leerlingenvervoer. Rechten die samenhangen met de vrijheid van richting, zoals 
het leerlingenvervoer, worden beschermd. 
• Levensbeschouwelijk onderwijs als recht. Leerlingen in het openbaar onderwijs kunnen in 
schooltijd kiezen voor levensbeschouwelijk vormingsonderwijs of godsdienstonderwijs. De 
overheid ziet erop toe dat dit recht in de praktijk ook daadwerkelijk kan worden gebruikt. 
• Voorkom misbruik van de onderwijsvrijheid. De overheid waakt tegen misbruik van de 
onderwijsvrijheid. Daarvoor heeft ze voldoende instrumenten in handen. De overheid houdt 
toezicht op scholen, binnen rechtstatelijke en constitutionele grenzen. 
• Geen toezicht waar dat niet hoort. De overheid erkent de eigen soevereiniteit van de private 
verbanden (verenigingen, kerken, moskeeën) en treedt niet in de vrijheid van private instellingen 
waar (jonge) mensen worden gevormd en die zich aan de regels van de rechtsstaat houden. 
• Rolvaste inspectie. De inspectie heeft tot taak de kwaliteit van het onderwijs te bewaken op 
grond van deugdelijkheidseisen. De inspectie heeft een eigen focus en is geen controleur van 
scholen. Daarin moet zo rolvast blijven. De inrichting van het onderwijs is nadrukkelijk de 
verantwoordelijkheid van de schoolgemeenschap zelf. Scholen kunnen eigen keuzes maken 
binnen de grenzen van de rechtsstaat, mits uitlegbaar vanuit onderwijskundig perspectief. 
Laat de gaven en talenten van ieder kind bloeien
Kinderen die opgroeien in armoede hebben minder kansen om hun gaven en talenten tot bloei 
te brengen. Dat is schrijnende ongelijkheid. De school zou bij uitstek de plek dienen te zijn 
waar kinderen een eerlijke kans kunnen krijgen. Dat begint bij leraren die leerlingen echt zien. 
Het is nodig dat leerlingen de ruimte krijgen, ook als ze niet dezelfde achtergrond hebben of 
zich anders gedragen dan anderen. Er zijn keuzes nodig rond schoolcultuur en schoolbeleid 
om kansengelijkheid te bevorderen. Het is van belang dat kinderen bij het afsluiten van hun 
schoolloopbaan soepel doorstromen naar beroeps- of vervolgonderwijs.
• Investeren in leraren. De mensen in het onderwijs maken een belangrijk verschil in het leven 
van leerlingen. De beste vorm van kansengelijkheid is een goede leraar. Scholen krijgen meer 
ruimte om te investeren in de kennis en kunde van onderwijsteams bij het herkennen van 
kansenongelijkheid en het aanpakken van achterstanden. 
• Investeren voor gelijke kansen. Via de bekostiging en het onderwijsachterstandenbeleid blijven 
we extra middelen vrijmaken voor scholen waar veel uitdagingen en achterstanden zijn. De 
middelen voor het gemeentelijk onderwijsachterstandenbeleid worden verruimd, zodat er meer 
30
CHRISTENUNIE VERKIEZINGSPROGRAMMA 2023-2028ruimte is om te investeren in de kwaliteit van de vroegschoolse en naschoolse programma’s en 
stijgende kosten kunnen worden opgevangen.
• Investeren in schoolbibliotheken. Er komt extra geld voor programma’s als bibliotheek op school, 
zodat meer scholen een actuele en rijkgevulde schoolbibliotheek hebben.
• Gouden Handen. Het onderwijs is teveel gericht op de cognitieve ontwikkeling van kinderen. 
Door in het curriculum van het primair en voortgezet onderwijs meer ruimte te maken voor 
vaardigheden, krijgen kinderen met gouden handen ook de kans om hun gaven en talenten te 
ontwikkelen. Er dient gericht beleid te komen voor meer praktisch gericht onderwijs. Onderdeel 
van deze benadering is onder meer de techniekhavo. 
• Verbeter de aanpak van schoolverzuim. Structureel schoolverzuim is een teken dat er iets niet 
goed gaat met leerlingen. Om het aantal ‘thuiszitters’ terug te dringen versterken en verbeteren 
we lokaal, regionaal en landelijk de samenwerking tussen onderwijs, en jeugdzorg (onder meer 
via reboundvoorzieningen). Ook wordt het mogelijk om tijdelijk een combinatie van digitaal 
onderwijs op afstand en fysiek onderwijs te volgen, als opstapje naar de terugkeer naar volledig 
onderwijs.
• Maak voor- en vroegschoolse educatie toegankelijker. Sommige kinderen hebben een achter -
stand door hun thuissituatie (ouders die geen Nederlands spreken). Voor het opheffen van deze 
achterstanden is voor- en vroegschoolse educatie (VVE) van belang. Nog niet alle kinderen voor 
wie deze educatie is ingericht, weten de weg ernaar te vinden. Samen met gemeenten wordt 
ingezet op voorlichting en de toegankelijkheid van VVE.
• Inclusiviteit en meertaligheid. Culturele achtergrondkenmerken spelen een grote rol in de 
ontwikkeling van kinderen en jongeren. Scholen maken zelf onderwijs dat cultureel sensitief 
en inclusief is. Ze hebben de ruimte om meertalig onderwijs aan te bieden of meertaligheid te 
benutten als dit leerlingen helpt zich beter te ontwikkelen. 
• Stop de bijlesindustrie. Het moet niet nodig zijn om private huiswerkbegeleiding in te huren voor 
gelijke kansen in het onderwijs. De kwaliteit van het reguliere onderwijs en de begeleiding op 
school moeten toereikend zijn. De middelen die scholen hiervoor krijgen worden vergroot. Het is 
onwenselijk als er een omvangrijk buitenschools circuit ontstaat (‘schaduwonderwijs’), mede als 
symptoom van een prestatiecultuur. 
• Organiseer volwaardig nieuwkomersonderwijs. Voor kinderen van arbeidsmigranten, status-
houders en vluchtelingen (waaronder bijvoorbeeld Oekraïense kinderen) is er de mogelijkheid 
van nieuwkomersonderwijs. Dit is een tijdelijke voorziening om deze kinderen binnen de daarvoor 
gestelde tijd op het niveau te krijgen van het gewone onderwijs. Goed onderwijs blijft het 
uitgangs punt. De overheid zet zich ervoor in om, samen met de scholen, de standaard voor dit 
onderwijs zo snel mogelijk op hetzelfde niveau als het regulier onderwijs te krijgen. 
• Leermiddelen blijven gratis. Schoolboeken blijven gratis in het voortgezet onderwijs. Daarbij 
worden ook digitale leermiddelen (devices) en grafische rekenmachines betrokken. Er worden 
afspraken gemaakt met uitgevers voor het hergebruik van boeken. Het uitgeven van schoolboeken 
moet doelmatig zijn en niet gericht op een optimaal verdienmodel van uitgevers. 
• Zorg dat de ouderbijdrage vrijwillig blijft. De ouderbijdrage die scholen vragen is vrijwillig. De 
inspectie ziet erop toe dat scholen dit beginsel respecteren, niet discrimineren, en dat het vrijwillig 
karakter voor iedereen duidelijk is. Komen scholen tekort dan kunnen ze worden gecompenseerd 
zodat er geen verschillen tussen scholen ontstaan. 
Investeren in het vak van leraar en schoolleider
Het aanpakken van het lerarentekort begint bij de waardering van de onderwijsprofessional. De 
ChristenUnie vindt dat hiervoor gerichte en planmatige aandacht nodig is. De waardering van de 
31
NIEUWE VERBONDENHEIDprofessional betekent ook investeren in verdere professionalisering. Het is geen goede werkwijze 
om tekorten op te vangen door matig of slecht opgeleide leraren voor de klas te zetten. Ook een 
schoolweek van vier dagen zou een verschraling zijn, ook voor de sociale ontwikkeling van kinderen. 
Nederland heeft breed opgeleide, vakbekwame leraren en schoolleiders nodig. 
• Ontwikkel een planmatige aanpak voor het lerarentekort. Om het beroep van leraar 
aantrekkelijk te maken dient een brede aanpak te worden gevolgd. Naast een goede 
beloning en vermindering van de werkdruk, gaat het om loopbaanperspectieven, regie en 
verantwoordelijkheid voor het onderwijs en een ervaren professionele ruimte. Er komt een 
integraal plan van aanpak waarbij de onderwijssector en de opleidingen betrokken zijn. Richt een 
task force in om tempo te kunnen maken. 
• Inzetten op verminderde werkdruk. De middelen die beschikbaar zijn om werkdruk te 
verminderen blijven beschikbaar. Scholen bepalen zelf waar het geld aan wordt besteed. Tevens 
moet de administratieve werkdruk van leraren drastisch verminderd worden. 
• Passende beloning en aanstelling. De afspraken die gemaakt zijn in de Werkagenda bij 
het Onderwijsakkoord (2022) over de beloning van leraren worden uitgevoerd. Wat de 
aanstellingsvoorwaarden betreft blijven scholen zelf verantwoordelijk voor hun personeelsbeleid.
• Geen verplichte regionalisering van de onderwijsarbeidsmarkt. Voorstellen om de onderwijs-
arbeidsmarkt te regionaliseren kennen geen verplichtend karakter. De overheid stimuleert de 
samenwerking tussen schoolbesturen om het lerarentekort aan te pakken, maar schoolbesturen 
blijven zelf verantwoordelijk voor hun personeelsbeleid. 
• Vergroot de zij-instroom. Geef subsidie voor opleiding of deelcertificaten zodat mensen met 
relevante praktijkervaring na het volgen van een verkorte opleiding het onderwijs kunnen 
instromen als leraar. 
• Sterke schoolleiders zijn cruciaal. Een sterke schoolleider is van cruciaal belang voor het goed 
functioneren en de innovatiekracht van de school. Er komt een Register voor Schoolleiders in het 
VO, in navolging van het PO. De sector ontwikkelt dit zelf op basis van een beroepsprofiel. 
• Investeer in de brede kwaliteit van opleidingen. Het is belangrijk dat lerarenopleidingen 
aanstaande leraren toerusten tot brede onderwijsprofessional. Het Nederlandse onderwijsstelsel 
kent een grote vrijheid van inrichting. Dat vraagt om vakbekwame docenten die zelf onderwijs 
kunnen ontwerpen en niet alleen leunen op aangereikte methoden. Het opleiden van academisch 
gevormde leraren voor het funderend (primair en voortgezet) onderwijs wordt verder gestimuleerd. 
Het funderend onderwijs als steunpilaar
In het funderend onderwijs (het primair, voortgezet onderwijs en het praktijkonderwijs) worden 
leerlingen gevormd voor het leven. Omdat onderwijs om meer gaat dan kennis alleen, is het 
belangrijk dat scholen de vrijheid hebben om samen met ouders en educatieve partners het 
onderwijs in te richten. De overheid moet deze vrijheid niet belemmeren met een overdosis aan eisen 
en grote regeldruk. Het onderwijs heeft professionele ruimte nodig, waar bekwame schoolleiders en 
leraren raad mee weten, in het belang van het kind. 
• Drempelloze overgang. Steeds meer analyses, onder meer van de Onderwijsraad, geven aan 
dat het moment waarop leerlingen aan het eind van de basisschool een vervolgopleiding dienen 
te kiezen te vroeg komt in hun ontwikkeling. Bovendien gaat dat moment gepaard met veel 
test- en toetsdruk en keuzestress. Een drempelloze overgang van het primair naar het voortgezet 
onderwijs is belangrijk. Dat kan een overgang zijn naar een tweejarige brugklas in het voortgezet 
onderwijs, samenvallend met de onderbouw. Er is dan geen eindtoets meer nodig in het po. Het 
32
CHRISTENUNIE VERKIEZINGSPROGRAMMA 2023-2028po- en vo-onderwijs moet beter op elkaar aangesloten te worden, bijvoorbeeld door doorlopende 
leerlijnen in te richten. Scholen moeten hiertoe zelf initiatieven kunnen ontplooien. De wet wordt 
aangepast om dit mogelijk te maken. 
• Schaal de toetscultuur af. Een overmatige toetscultuur belemmert de ontwikkeling van brede 
onderwijskwaliteit en legt een grote prestatiedruk op leerlingen. Scholen krijgen de ruimte 
meer het accent te leggen op de persoonsvorming en socialisatie van leerlingen, naast de 
kwalificerende aspecten van het onderwijs. Scholen kunnen zelf kiezen hoe ze toetsen en kunnen 
ook alternatieven daarvoor ontwikkelen. In het voortgezet onderwijs krijgt het schoolexamen meer 
een eigen plaats, ook los van het centraal schriftelijk examen. 
• Bouwen op basisvaardigheden. Een goede beheersing van taal en rekenen geeft een belangrijke 
basis aan leerlingen. Deze dienen gedurende de hele schoolcarrière onderhouden te worden, 
mede in samenhang met het onderwijsaanbod in andere leergebieden en vakken. De overheid 
respecteert dat de uitvoering in handen is van scholen. De subsidie voor basisteams wordt 
omgezet in een uitkering aan scholen, zodat eigen keuzes mogelijk zijn. 
• Een betere structuur voor curriculumvernieuwing. De actualisatie van kerndoelen en eindtermen 
voor alle negen leergebieden vormen in de toekomst onderdeel van een systeem van periodieke 
herijking. Dat systeem was niet op orde, maar wordt vanaf nu in een vaste structuur van 
werken vastgelegd. Leraren en zo mogelijk leerlingen krijgen een stem in de voorbereiding van 
curriculumvernieuwing. 
• Stimuleer mogelijkheden voor opstroom en doorstroom. Een goed ingericht curriculum, 
gebouwd op een vaste eenduidige structuur, zorgt ook voor soepele overgangen tussen school-
soorten in het voortgezet onderwijs. Dit bevordert opstroom en doorstroom, schept kansen voor 
leerlingen en dient de emancipatiefunctie van het onderwijs.
• Introduceer kerndoelen in de bovenbouw. Het stelsel van eindtermen voor de bovenbouw van 
vmbo, havo en vwo wordt aangevuld door een stelsel met eigen kerndoelen per leergebied en 
vak. De focus van het onderwijs op eindtermen leidt tot een te grote focus op het examen en tot 
‘teaching to the test’ . Beter is het te werken met kerndoelen die een breed en gevarieerd aanbod 
beschrijven, in aansluiting op kerndoelen in de onderbouw. 
• Verlaag minimum aantal lesuren. In Nederland is de schooldag relatief lang. Niet alle lesuren 
zijn altijd nodig. In het licht van het lerarentekort kan worden overwogen het minimum aantal 
verplichte lesuren te verlagen. Scholen zouden binnen een bepaalde bandbreedte zelf keuzes 
moeten kunnen maken. 
• Bezin je op de rol van AI. De Rijksoverheid organiseert een brede bezinning op de toepassing van 
Artificiële Intelligentie (AI). In hoeverre is AI een bijdrage aan of een belemmering voor de kwaliteit 
van het onderwijs en de ontwikkeling van jongeren? 
• Versterk de jeugdhulp op school. De samenwerking tussen scholen, (preventieve) jeugdzorg 
en jeugdhulpverlening wordt slimmer ingericht. Deze (lokale) samenwerking richt zich op de 
bevordering van de lichamelijke en geestelijke gezondheid van leerlingen. Deze aanpak leidt niet 
tot meer maar tot minder diagnosticeren van leerlingen op scholen. 
• Draag zorg voor toereikend speciaal onderwijs. Het speciaal onderwijs is een waardevol 
en toegankelijk onderdeel van ons onderwijsstelsel voor kinderen met een zwaardere 
ondersteuningsbehoefte. Onderwijs en zorg gaan hier samen, zonder bureaucratie en geschuif 
met budgetten. De overheid maakt er werk van dat voor deze kinderen voldoende scholen voor 
speciaal (primair en voortgezet) onderwijs zijn. In elke regio komt volwaardig speciaal voortgezet 
onderwijs op HAVO en VWO-niveau beschikbaar. Er wordt steeds gelet op de mogelijkheid van 
soepele terugkeer en doorstroming naar het regulier onderwijs. 
33
NIEUWE VERBONDENHEID• Zorg voor rechtstreekse bekostiging van het praktijkonderwijs. Rechtstreekse bekostiging 
trekt deze vorm van onderwijs gelijk en is ook een vorm van erkenning. Geef ook leerlingen die 
erkenning na afronding van hun studie. 
• Gratis OV-kaart. Leerlingen in het praktijkonderwijs die veel op stage zijn moeten de mogelijkheid 
hebben om net als andere studenten kosteloos met het ov te reizen. 
Passend onderwijs
Het is belangrijk dat de talenten van ieder kind tot bloei komen, ook als een kind daarbij meer hulp 
en ondersteuning nodig heeft.
• Landelijke norm voor basisondersteuning. Met een landelijke norm voor basisondersteuning, 
weet elke school wat het basisaanbod voor kinderen moet zijn. Leraar- en ouderorganisaties 
komen samen tot deze norm. Scholen krijgen zelf directe financiering voor lichte ondersteuning. 
De samenwerkingsverbanden blijven verantwoordelijk voor de zwaardere ondersteuning.
• Ondersteuning dubbel-bijzondere leerlingen. In het primair onderwijs komt een landsdekkend 
passend onderwijsaanbod voor (hoog)begaafden met een extra ondersteuningsbehoefte 
vanwege bijvoorbeeld een dubbele indicatie (zoals autisme of ADHD) om schooluitval in deze 
groep te voorkomen en terug te dringen. Er wordt geïnvesteerd in meer wetenschappelijke kennis 
over onderwijs voor deze doelgroep.
• Geef ieder kind het recht om te leren. Soms zijn scholen zelf niet in staat om een kind een 
passende leerplek te bieden. Een onafhankelijke commissie beoordeelt of een leerling een aanbod 
heeft gekregen dat bij hem of haar past. De meest wenselijke situatie is zoveel mogelijk kinderen 
in het regulier onderwijs. 
• Versterk de samenwerking tussen onderwijs, jeugdhulp en zorg. Bij een kind dat meer hulp en 
ondersteuning nodig heeft moet de behoefte centraal staan, zonder bureaucratie en geschuif met 
budgetten. We vereenvoudigen en versterken de samenwerking tussen de verschillende domeinen. 
Dat gebeurt onder meer via regionale infrastructuren. Professionals en bestuurders werken daarin 
samen aan inclusief opgroeien van 0-18-jarigen.
• Geef leraren en leerlingen meer zeggenschap. Leraren, ondersteuners en schoolleiders krijgen 
meer zeggenschap over de besteding van middelen voor passend onderwijs. Geef leerlingen een 
hoor-recht in het passend onderwijs.
• Verbeter toezicht. Via wetgeving wordt gewerkt aan een betere toezichtstructuur voor het 
passend onderwijs. Zo moeten raden van toezicht van regionale samenwerkingsverbanden een 
onafhankelijke voorzitter hebben. 
Koester en versterk het middelbaar beroepsonderwijs
Het middelbaar beroepsonderwijs is een belangrijk onderdeel in het hele Nederlandse onderwijs. 
Voor veel leerlingen is dit een aantrekkelijke vorm van onderwijs omdat het praktijkgericht is 
en direct voorbereidt op een beroep of het werk in een bepaalde sector. Studenten met een 
mbo-diploma zijn onmisbaar voor de Nederlandse samenleving en economie. Het mbo is een 
onderwijsvorm die we moeten koesteren. Uit oogpunt van kansengelijkheid is een toegankelijke 
route naar het mbo belangrijk. 
• Garandeer doorstroom vanuit vmbo. Leerlingen met een startkwalificatie in het vmbo kunnen 
doorstomen in het mbo. Overwogen kan worden het vmbo met een extra jaar te verlengen om de 
bedoelde startkwalificatie te behalen. 
34
CHRISTENUNIE VERKIEZINGSPROGRAMMA 2023-2028• Toegankelijkheid mbo. Het mbo wordt, na een beoordeling door de opleiding, toegankelijk 
voor instromers zonder startkwalificatie. Daarbij is te denken aan statushouders, jonge moeders 
zonder diploma en voormalige arbeidsmigranten. 
• Investeren in technisch vakmanschap en ambachtsonderwijs. We zorgen dat in heel Nederland 
techniekonderwijs beschikbaar is en blijft. Het aantal meester-gezelplaatsen wordt uitgebreid. 
Kostbare arbeidsmarktrelevante vmbo- en mbo-opleidingen krijgen voldoende bekostiging.
• Toerusting voor de samenleving van morgen. Maak studenten bewust van de morele, econo -
mische en ecologische uitdagingen waar we voor staan en hoe zij hierin een eigen constructieve 
bijdrage kunnen leveren. In het mbo is er aandacht voor deze dimensies in het vakonderwijs. 
• Versterk de samenwerking tussen onderwijs en ondernemers. We stimuleren de samenwerking 
met ondernemers op de werkvloer. Leerlingen en studenten kunnen leren en geïnspireerd worden 
door goede voorbeelden, bijvoorbeeld door deeltijd-docenten die ook een andere baan hebben. 
Bijzondere aandacht is er voor ondernemerschap in het kader van nieuw rentmeesterschap voor 
economie en ecologie. 
• Geef garantie op stageplaatsen. Elke jongere in het middelbaar en hoger beroepsonderwijs moet 
verzekerd zijn van een kwalitatief goede stageplaats. Recentelijk is er een stagepact gesloten. 
We blijven inzetten op het verhogen van het aantal stageplaatsen, waarbij ook de overheid 
stageplaatsen aanbiedt. Studenten die moeite hebben met het vinden van een stageplek, worden 
door de school begeleid bij het vinden van een plek. Stagediscriminatie gaan we actief tegen.
• Meer oog voor studentenwelzijn. In de ondersteuningsstructuur rondom mbo-studenten is 
er specifiek aandacht, kennis en kunde voor het signaleren van vroegtijdig schoolverlaten 
en dreigende psychische klachten. De school treft, eventueel samen met lokale instellingen, 
maatregelen om goed in te spelen op studentenwelzijn. 
• De mogelijkheid van een vijfde onderwijsjaar. Onderzoek de meerwaarde van een extra niveau 
in het MBO, waarvoor een facultatief vijfde onderwijsjaar nodig is. Daarin staat specialisatie en 
vakmanschap centraal, specifiek in domeinen waar het hbo geen vervolgopleiding biedt. 
Hoger onderwijs
Het hoger onderwijs in Nederland is over het algemeen van goede kwaliteit, maar staat wel onder 
druk. Het aantal studenten aan Nederlandse universiteiten is sterk toegenomen en daarmee ook 
de werkdruk van docenten. Studeren in het hoger onderwijs – in wo of hbo – moet bijdragen aan de 
vorming van de student, niet aan de prestatiecultuur in een opgejaagde samenleving. Nederland 
moet blijven investeren in hoger onderwijs en deze dienstbaar maken aan de transities die nodig 
zijn vanwege de grote uitdagingen van onze tijd. Er zijn investeringen nodig voor het welzijn van 
studenten, docenten en onderzoekers. 
• Ontwikkel een visie op opleiden. Het hoger onderwijs in Nederland heeft een hoge standaard. 
De kwaliteit staat onder druk door toenemende aantallen studenten, vooral aan de universiteiten. 
Nederland heeft niet alleen wetenschappelijk geschoolden nodig, maar ook mensen met een 
middelbare en hogere beroepsopleiding. Er komt een visie op de relatie tussen maatschappelijke 
en economische behoeften en benodigde opleidingen in Nederland. Dit wordt onderdeel van 
een agenda voor de toekomst. Hierbij wordt gelet op de regionale betekenis van instellingen 
bijvoorbeeld in Groningen, Middelburg, Maastricht en Enschede.
• Reserveer extra middelen voor wetenschap en onderzoek. Investeringen in wetenschap en 
onderzoek zijn nodig als we ons als land willen blijven ontwikkelen. Innovaties zijn nodig om te 
komen tot de omslag naar een ecologisch verantwoorde economie en duurzame manieren van 
samenleven, consumeren en produceren. De Nederlandse Wetenschapsagenda weerspiegelt 
deze accenten en de urgentie ervan. 
35
NIEUWE VERBONDENHEID• Breng de bekostiging van het hoger onderwijs op orde. Er komt een beter en rechtvaardiger 
systeem om instellingen in het hoger onderwijs te financieren. In de nieuwe bekostiging worden 
studentenaantallen minder belangrijk, de vaste voet van instellingen groter en de variabele voet 
kleiner. Er is in het bijzonder aandacht voor startende academici. 
• Laat het binaire stelsel intact. Het stelsel met zowel universiteiten als hbo-opleidingen blijft 
gehandhaafd. Nederland heeft academici nodig van hoog niveau, die bedreven zijn in weten-
schappelijk onderzoek, en daarnaast hoger opgeleiden in een beroep of beroepssector. Dit 
onderscheid is zinvol en doet recht aan de verschillende talenten van mensen. Het onderzoek in 
het hbo is praktijkgericht met het oog op het beroepenveld. 
• Erkennen en waarderen verder doorvoeren. Universiteiten hebben een goed begin gemaakt 
met een nieuwe systematiek van het waarderen van academische prestaties. Dat vermindert de 
werk- en prestatiedruk en brengt duidelijkheid en rust op de werkvloer. Het is van belang dat er 
diverse carrière-paden te bewandelen zijn, waarbij goed onderwijs even hoog kan scoren als goed 
onderzoek. Zo worden academische professionals ondersteund. 
• Verweef onderzoek, onderwijs en valorisatie. Terecht is er veel aandacht voor de innovatieve 
en maatschappelijke betekenis van hoger onderwijs en onderzoek. Nieuw is het grote accent op 
valorisatie, de verbinding van wetenschappelijk onderzoek met maatschappelijke opgaven. Deze 
ontwikkeling brengt kennis en wetenschap dichter bij de samenleving en verdient steun bij de 
financiering van onderzoek.
• Behoud het bindend studieadvies. De ChristenUnie is geen voorstander van een drastische 
verlaging van het aantal studiepunten voor het bindend studieadvies. De studeerbaarheid, aan pak 
van prestatiedruk en mentaal welbevinden moeten voorop staan. De keuze om eventueel het aantal 
punten te verlagen moet aan de universiteiten en hun medezeggenschapsorganen worden gelaten. 
Het in normaal tempo (nominaal) studeren en de kwaliteit van opleidingen moet leidend blijven. 
• Studentenwelzijn. Studentenwelzijn is een aandachtspunt voor alle instellingen, zeker na de 
geleerde lessen uit de coronatijd. Van instellingen wordt gevraagd hier gericht beleid voor te 
ontwikkelen. Alle instellingen kennen een laagdrempelige psychologische hulpverlening voor 
studenten. Het profileringsfonds moet beter worden ingezet voor studenten die door bijzondere 
omstandigheden studievertraging oplopen. Er is gerichte aandacht voor de studeerbaarheid van 
opleidingen en ongezonde prestatiedruk. 
• Help de pech-generatie sneller van de studieschuld af. Studenten die onder het inmiddels 
afgeschafte leenstelsel een studieschuld hebben opgebouwd krijgen de gelegenheid met 50% 
korting versneld af te lossen. Hiervoor zal een regeling worden ontworpen. 
• Stuur op instroom internationale studenten. Universiteiten moeten sturen op de instroom van 
internationale studenten. Sommige universiteiten in de grensregio’s hebben veel studenten 
uit nabije EU-landen. Studenten van buiten de EU hebben niet dezelfde status. Nederland 
verwelkomt talent uit het buitenland, maar is geen (bekostigde) opleidingsplaats voor 
iedere student die zich meldt. Dat legt in sommige steden een te grote druk op beschikbare 
voorzieningen. Bij het ontwerp van het nieuwe bekostigingsstelsel dient hierop te worden gelet. 
Het aanbieden van Nederlandstalig onderwijs is in principe uitgangspunt. Universiteiten beslissen 
wel zelf welk deel van hun opleidingen Engelstalig is. 
• Ethische en brede academische vorming onmisbaar. Veel disciplines hebben zich toegelegd op 
verdere specialisatie van kennis en kunde. Dit heeft geleid tot een versmalling van opleidingen 
met een beperkte wetenschappelijke focus. De academische vorming die studenten krijgen blijft 
daardoor beperkt, terwijl wetenschappelijke en maatschappelijke ontwikkelingen om brede 
bezinning vragen. De overheid gaat erop letten dat universiteiten toekomen aan de ethische en 
brede academische vorming. 
36
CHRISTENUNIE VERKIEZINGSPROGRAMMA 2023-2028• Aandacht voor kleine studies. Zowel in het alpha- als in het beta-bereik zijn er kleine 
studies (talen, techniek) die in de knel komen. Toch vervullen ze een wezenlijke en onmisbare 
functie voor het hoger onderwijs en voor een gevarieerd aanbod van hoger onderwijs. Er is 
gerichte ondersteuning en ook coördinatie nodig om bepaalde disciplines, bijvoorbeeld in de 
geesteswetenschappen, te behouden voor Nederland. 
• Reserveer aanvullende middelen voor hogescholen. Hogescholen hebben aanvullende middelen 
nodig om kleine en kwetsbare opleidingen in stand te houden. Het is voor de regionale ontwikkeling 
en de vitaliteit van krimpregio’s essentieel dat hogescholen bepaalde opleidingen met lage 
studentenaantallen toch kunnen aanbieden, omdat hiervoor een maatschappelijke vraag bestaat. 
• De eigen positie en functie van levensbeschouwelijke universiteiten. De levensbeschouwelijke 
universiteiten (NLU) vervullen een belangrijke functie in het bestel. Zij stimuleren de ontwikkeling 
van levensbeschouwelijke perspectieven in onderwijs en samenleving. Garandeer stabiele 
financiering en toereikende middelen voor eigen onderzoek dat zich richt op de levens-
beschouwelijke voorwaarden voor een veerkrachtige samenleving. 
1.5 • Kunst, Cultuur en erfgoed
Kunst, cultuur en creativiteit verrijken het leven en de samenleving. Kunst kan confronteren, 
stilzetten, wakker schudden, een zaadje planten, leiden tot verwondering. Kunst en cultuur zijn 
een krachtige uiting van een vitale samenleving. Kunst en cultuur hebben belangrijke sociale 
functies en kunnen zorgen voor verbinding tussen mensen. De overheid vervult een belangrijke 
rol als subsidieverstrekker, opdrachtgever en hoeder van ons culturele klimaat en erfgoed. 
Bijzondere gebouwen, voorwerpen, tradities, foto’s, films en verhalen tonen de geschiedenis 
van ons land. Daarbij gaat het niet alleen om de vaderlandse geschiedenis, maar ook om de 
regionale geschiedenis en talen. Bibliotheken spelen een belangrijke rol in de overdracht en kennis 
van cultuur. Muziekscholen spelen een belangrijke rol in het culturele leven en de ontwikkeling 
van muzikaal talent. Het fysieke erfgoed is een culturele drager van de ruimtelijke inrichting van 
Nederland. Monumentale kerkgebouwen zijn beeldbepalend in steden en dorpen en horen tot 
erfgoed dat behouden moet blijven. Voor veel Nederlanders dragen kerken herinneringen aan 
belangrijke momenten in het leven en ze zijn nog steeds een plek van ontmoeting en bezinning. 
Musea en orkesten dragen bij aan een hoogwaardig cultuuraanbod. Het is belangrijk dat er een 
toegankelijk aanbod van kunst en cultuur is, met name voor jongeren. Door amateurkunsten te 
beoefenen, ontdekken en ontwikkelen zij hun creatieve talenten. 
• De rol van musea. Nederland kent een rijk en geschakeerd aanbod van musea. Dat zijn verzamel-
plekken van waardevolle kunst en tegelijkertijd ontmoetingsplekken voor een breed publiek. 
Musea die met publieke middelen worden ondersteund zijn toegankelijk en vervullen naast 
culturele ook sociale functies. Zo ontstaat maatschappelijke verbondenheid rond kunst. 
• Monumenten blijven aanwijzen. Voor het behoud van Nederlands erfgoed is het belangrijk dat 
er nieuwe monumenten worden aangewezen. De jongste geschiedenis krijgt eveneens een plek in 
het erfgoedbeleid, bijvoorbeeld door het aanwijzen van naoorlogse monumenten.
• Behoud varend erfgoed. Varend erfgoed zoals ‘de bruine vloot’ is een belangrijk onderdeel van 
onze cultuurhistorie. De overheid spant zich in voor het behoud van deze varende monumenten.
• Kerkelijk erfgoed is kostbaar. De overheid stelt blijvend fondsen beschikbaar om noodzakelijk 
onderhoud aan Rijksmonumenten te plegen en herbestemming mogelijk te maken. In het cultuur -
beleid is aandacht voor kerkelijke monumenten: elke gemeente een kerkenvisie. De functie van 
kerken voor wijk en buurt is daarbij een belangrijk aandachtspunt.
37
NIEUWE VERBONDENHEID• Bibliotheken zijn gratis tot 18 jaar. Jongeren zijn tot hun 18e jaar gratis lid van de bibliotheek. Bij 
de geboorteaangifte krijgen ouders het gratis lidmaatschap voor hun kind aangeboden.
• Behoud de bibliotheek als basisvoorziening. De bibliotheek is een onmisbare voorziening voor 
de samenleving. Bibliotheken zijn cruciaal in de aanpak van laaggeletterdheid, hebben een grote 
sociale functie voor jong en oud, vergroten kansengelijkheid en zorgen voor het behoud van 
leefbaarheid van de gemeenschap. Er is extra oog nodig voor regio’s waar de afgelopen jaren 
grote verschraling van basisvoorzieningen heeft plaatsgevonden. 
• Ondersteun streektalen. De ChristenUnie heeft aandacht voor het Frysk als tweede Rijkstaal en 
beschermt regionale streektalen en dialecten. Deze geven uiting aan culturele verbondenheid en 
gemeenschapszin. 
• Regionale spreiding van cultuuraanbod. Bij de verdeling van overheidssubsidies voor culturele 
instellingen willen we een eerlijker verdeling over het land, zodat mensen in en buiten de 
Randstad kunnen genieten van de rijkdom van het culturele leven.
• Ieder kind heeft toegang tot cultuur. Kinderen krijgen mogelijkheden om zich op school door 
middel van cultuureducatie maar ook buiten schooltijd verder te ontwikkelen op het creatieve 
pad. In het cultuurbeleid wordt gelet op een voldoende aanbod van muziekscholen en de 
toegankelijkheid ervan voor kinderen uit alle lagen van de bevolking. 
• Fair Practice Code als leidraad. De uitgangspunten van de Fair Practice Code dienen als 
leidraad voor een gezonde arbeidsmarkt in de culturele sector, zodat iedereen onder eerlijke 
omstandigheden en tegen een redelijke vergoeding zijn werk kan doen.
• Kunnen leven van de kunst. Getalenteerde kunstenaars verdienen de kans om een beroepspraktijk 
op te bouwen. De overheid ondersteunt dit met financieringsvormen als garantieregelingen of 
revolverende fondsen.
38
CHRISTENUNIE VERKIEZINGSPROGRAMMA 2023-2028 Hoofdstuk 2  
  EEN EERLIJKE BASIS  
VOOR IEDEREEN
Een inkomen hebben, een goed en betaalbaar huis, werk dat loont – dat zijn basisbehoeften 
voor een goed bestaan. Iedereen moet rond kunnen komen en een dak boven zijn hoofd hebben. 
De ChristenUnie wil dat deze basis er is voor iedereen, zodat er ruimte is om te leven. In een 
rechtvaardige samenleving moet bestaanszekerheid  goed geregeld zijn. Ongeacht of je rondkomt 
van een uitkering of betaald werk. De ChristenUnie wil dat dat werk in goede omstandigheden 
plaatsvindt en eerlijk wordt beloond. Veel mensen willen door hun werk een zaadje kunnen planten 
voor de wereld van morgen. Dat is de wereld die we aan onze kinderen doorgeven. Daaraan 
bijdragen vanuit een eerlijke basis geeft voldoening en levensvreugde.
De ChristenUnie staat voor christelijk-sociale politiek. Die politiek knokt voor deze eerlijke basis, 
aangemoedigd door het Evangelie. Het gaat om recht doen aan iedereen, vooral aan wie in 
verdrukking komt en zwak staat. Het gaat om hun en ons dagelijks brood. Niemand mag in 
armoede leven, dat is inhumaan en zorgt ervoor dat mensen achterop raken. Wie meer heeft 
maakt zijn tafel langer en deelt om het leven van anderen te vergemakkelijken. Zo zorgen we voor 
elkaar vanuit naastenliefde. De economische ontwikkelingen van de afgelopen decennia hebben 
die eerlijke basis aangetast. Het neoliberale marktdenken heeft verhoudingen doen ontstaan op 
de arbeids- en woningmarkt die niet deugen. Terwijl sommigen veel vermogen hebben kunnen 
vergaren zonder waarde toe te voegen, kunnen anderen niet meer rondkomen van hun inkomen.
We geven prioriteit aan armoedebestrijding. Het is onbestaanbaar dat in een welvarend land er 
veel kinderen met schaamte en tekorten opgroeien. Dat arbeid niet loont voor veel werkende armen 
is een schandvlek. Daarom gaat het minimumloon omhoog en maken we een rechtvaardiger 
belastingstelsel. Op de woningmarkt is er veel scheefgegroeid. Daardoor kunnen gezinnen geen 
goede start maken en hebben singles, studenten, jongeren en ook ouderen geen woonplek die hen 
past. De ChristenUnie heeft realistische plannen voor de woningmarkt die eerlijk en beter uitpakt 
voor iedereen. Ook willen we de arbeidsmarkt hervormen. Het is christelijk-sociaal om iedereen 
mee te laten doen en een eerlijke boterham te laten verdienen. Zekerheid voor werknemers betekent 
minder flexibele en meer vaste banen. Ook wil de ChristenUnie een bezinning op goed werk dat 
bijdraagt aan een meer duurzame economie en samenleving. 
2.1 • Een fatsoenlijk bestaan
Er blijkt niet veel nodig om een armoedeval te maken. Er is een dunne scheidslijn tussen financieel 
gezond zijn en armoede. Nu de prijzen voor de dagelijkse boodschappen sterk zijn gestegen, zijn 
steeds meer huishoudens maar één kapotte wasmachine verwijderd van financiële problemen. 
En wie schulden heeft, zakt al snel diep weg in het moeras. De overheid moet perspectief bieden. 
Perspectief op een schuldenvrije toekomst. Op een zeker inkomen waardoor mensen iets kunnen 
bijdragen aan de samenleving. 
39
NIEUWE VERBONDENHEIDGenoeg om van te kunnen leven
Terwijl de economie de afgelopen decennia groeide, hadden veel mensen rond het bestaans-
minimum het moeilijk om de eindjes aan elkaar te knopen. Dat minimum is te laag om van rond 
te komen. Tegelijkertijd is er in de afgelopen kabinetsperiode ook veel gebeurd om een stijging 
van (kinder)armoede te voorkomen, ondanks de sterke inflatie. De realiteit is dat er nog steeds te 
veel mensen en kinderen onder de armoedegrens leven. Het aantal mensen en kinderen dat leeft 
in armoede moet stevig omlaag, de komende kabinetsperiode met minimaal de helft. Iedereen – 
werkend of niet-werkend – moet een voldoende, zeker en voorspelbaar inkomen kunnen ontvangen. 
Dit vraagt om voortzetting van de gecoördineerde aanpak onder regie van één minister voor 
armoede- en schuldenbeleid. Echter, armoedebestrijding is niet enkel een taak van de overheid. 
Aan de bestrijding van armoede kan de hele samenleving bijdragen. De inzet van vrijwilligers-
organisaties, diaconieën en voedselbanken zijn cruciaal om er voor te zorgen dat zoveel mogelijk 
mensen bereikt worden.
• Een hoger bestaansminimum. Wij voeren het advies van de Commissie Sociaal Minimum uit. De 
minimumuitkeringen en AOW gaan omhoog door de verhoging van het minimumloon. In plaats 
van een inkomensnorm worden uitgaven het uitgangspunt voor de sociaalminimumnorm. Het 
sociaal minimum wordt periodiek herijkt.
• Maak werken lonend. We leggen flexibel werk aan banden en verhogen het wettelijk minimum-
loon om te voorkomen dat mensen die werken niet rond kunnen komen. Mensen met een 
bijstandsuitkering die parttime werken mogen een percentage van hun loon uit werk houden, 
zodanig dat ook parttime werken voor hen lonend is en zij geen armoedeval ervaren als zij de 
uitkering verlaten. 
• Een goed functionerend armoedebeleid. Het niet-gebruik van regelingen wordt teruggedrongen. 
Hiervoor kan gegevensuitwisseling een oplossing bieden. De landelijke fondsen tegen armoede en 
de gemeentelijke voorzieningen sluiten op elkaar aan en zijn breed bekend. 
• In actie tegen generatiearmoede. Armoede die van generatie op generatie wordt doorgegeven 
moet worden doorbroken. In gebieden en wijken waar intergenerationele armoede disproportioneel 
sterk aanwezig is, zoals in de voormalige Veenkoloniën of verschillende stadswijken, investeren we 
extra in het budget van gemeenten voor structurele armoedebestrijding. 
• Hogere vermogensgrenzen bij kwijtscheldingen lokale belastingen. Het aanleggen van een 
financiële buffer wordt niet langer afgestraft. De vermogensgrenzen voor kwijtschelding voor 
gemeentelijke en regionale belastingen worden verhoogd. 
• Geen huisuitzetting met kinderen. Huisuitzettingen bij gezinnen moeten worden verboden. 
Wanneer iemand in een schuldhulpverleningstraject zit, kan van huisuitzetting ook geen sprake 
zijn. Dit geldt ook voor afsluiting van water, gas, en elektra.
• Verstrek krediet aan zelfstandige ondernemers. We helpen zelfstandigen hun onderneming voort 
te zetten door het Besluit bijstandsverlening zelfstandigen (Bbz) aan te passen, zodat gemeenten 
ook ondernemers met een werkende partner kunnen helpen met een krediet. 
• Help de voedselbanken helpen. De overheid moet -helaas- erkennen dat voedselbanken 
voor veel huishoudens cruciaal zijn. Door supermarkten en consumenten wordt steeds minder 
voedsel verspild. Dit is een goede zaak. Echter kan dit voor voedselbanken negatieve gevolgen 
hebben in hun aanvoer. Dit vraagt om een blijvend gesprek tussen de levensmiddelenindustrie, 
supermarkten en voedselbanken om ervoor te zorgen dat voedselbanken voldoende voedsel 
hebben om te kunnen delen met mensen die hiervoor in aanmerking komen.
40
CHRISTENUNIE VERKIEZINGSPROGRAMMA 2023-2028Een eerlijk vangnet 
Ons sociale zekerheidsstelsel is een vangnet als het (l)even tegenzit. Het verzekert mensen van 
inkomen bij werkloosheid, ziekte, arbeidsongeschiktheid en ouderdom. In theorie hebben we in 
Nederland een stevige sociale zekerheidsbasis. Voor elke vorm van tegenslag is een vorm van 
inkomensverzekering. De praktijk blijkt weerbarstiger. Veel van de huidige sociale zekerheids  wetten 
gaan ervan uit dat de uitkeringsgerechtigde alle complexiteit kan overzien. De ingezette verandering 
om hardheden te laten verdwijnen en wetten makkelijker te maken moet worden voort  gezet naar een 
beleid waaraan een realistisch mensbeeld ten grondslag ligt. Waarbij rekening wordt gehouden met 
wat mensen kunnen en met onderlinge verschillen. Dit vraagt om een cultuuromslag. Van denken in 
systemen naar wat mensen nodig hebben, en werken vanuit vertrouwen. Met als doel dat iedereen 
de kans heeft om rond te komen en mee te kunnen doen in de samenleving.
• Hervorm de Participatiewet. De Participatiewet is het vangnet zodat iedereen volwaardig mee 
moet kunnen doen in de samenleving. Dit vangnet is niet stevig genoeg. Naast de hoogte van de 
uitkering zijn ook de regels niet goed. Bijvoorbeeld voor mensen met een medische urenbeperking. 
Daarom moet de wijziging van de Participatiewet (zowel op korte als langere termijn) worden 
voortgezet. Wij streven naar een overheid die mensen vertrouwt, en die omkijken naar elkaar 
belangrijk vindt. Dit betekent ook dat het makkelijker moet worden om met behoud van uitkering 
vrijwilligerswerk te doen of mantelzorg te verlenen.
• Ondersteun jongeren die in de knel zitten. Voor jongeren van 18 tot 21 jaar die dakloos zijn, in een 
instelling wonen of in omstandigheden raken waarbij ouders/verzorgers hun onderhoudsplicht 
niet volledig kunnen nakomen, worden oplossingen via de bijstand mogelijk gemaakt. Gemeenten 
zijn verplicht om deze jongeren ruimhartig te helpen, zonder willekeur. Bijvoorbeeld via de 
bijzondere bijstand of individueel maatwerk via de Participatiewet. We schaffen de zoekperiode 
van vier weken in de bijstand af.
• Naar een beter stelsel bij arbeidsongeschiktheid. Het stelsel voor verzekering van arbeids-
ongeschiktheid is nodeloos ingewikkeld, niet uit te leggen en soms regelrecht onrechtvaardig. De 
commissie OCTAS komt in 2024 met belangrijke conclusies voor noodzakelijke verbeteringen. Dit 
rapport vormt de belangrijkste bron om te komen tot een nieuw stelsel. Er moet een oplossing 
komen voor de huidige ’35-minners’-problematiek waardoor veel (chronisch) zieken eindigen in 
de bijstand. De ChristenUnie wil ook een rechtvaardiger stelsel. Het huidig stelsel zorgt er voor dat 
mensen met eenzelfde arbeidsbeperking, maar een hoger inkomen, eerder recht hebben op een 
WIA-uitkering. 
• Behoud de nabestaandenuitkering. Juist op het moment dat iemand een partner of ouder 
verliest, is het onze plicht om als samenleving een vangnet te organiseren. Op de huidige 
nabestaandenuitkering mag niet worden beknibbeld.
• Een solidair pensioen. Ons collectieve pensioenstelsel is het waard om te behouden. Mede door 
het stelsel van AOW als eerste pijler en aanvullend pensioen als tweede pijler, zijn ouderen in 
Nederland goed beschermd tegen armoede. Met de Wet toekomst pensioenen is het besluit 
genomen om het pensioenstelsel te hervormen. Dit is een goede zaak. Solidariteit en collectiviteit 
blijven belangrijke fundamenten van het nieuwe stelsel. De komende jaren staan voor de 
pensioensector in het teken van de transitie. Dit vraagt van alle partijen volledige inzet om een 
zorgvuldige overgang te bewerkstelligen. 
41
NIEUWE VERBONDENHEIDVoorkomen van schulden
Het is in Nederland te makkelijk geworden om in een moeras van schulden te belanden. 
Consumenten moeten beter beschermd worden tegen het aangaan van financiële verplichtingen. 
Buy now, pay later (BNPL) is als betalingsmethode enorm in opkomst. Door dit soort betaal-
methodes vervaagt de norm om alleen iets te kopen bij voldoende geld op de rekening. Het 
verdienmodel van deze diensten is niet het innen van de oorspronkelijke vordering, maar de 
kosten voor te late betalingen. Ook de overheid moet zorgen dat zij zelf minder vaak veroorzaker 
is van grote schulden. De aanpak ‘geldzorgen, armoede en schulden’ wordt met eenzelfde 
voortvarendheid voortgezet onder coördinatie van één bewindspersoon.
• Een einde aan Buy Now, Pay Later (BNPL) diensten. In Europees verband pleiten we voor een 
verbod op BNPL-diensten. Tot die tijd nemen we forse maatregelen om de schade van BNPL-
diensten te verminderen. BNPL-diensten worden onder de Richtlijn Consumentenkrediet gebracht 
zodat er strengere voorwaarden gaan gelden. De partijen moeten duidelijker waarschuwen 
over de kosten van te laat betalen. Boven een openstaand bedrag van € 100 mag geen 
nieuwe aankoop via BNPL geaccepteerd worden. Jongeren moeten beter beschermd worden 
tegen het aangaan van grote schulden bij BNPL-diensten. Hiervoor moet de leeftijdscheck 
écht gehandhaafd worden. In fysieke winkels mag BNPL niet meer worden aangeboden als 
betaalmogelijkheid. 
• Verbeter campagnes tegen lenen en BNPL-diensten. De waarschuwingscampagne ‘Geld lenen 
kost geld’ is voor velen te cryptisch. Er komt daarom een betere waarschuwingscampagne om te 
waarschuwen voor de gevolgen van BNPL en andere manieren om geld te lenen. 
• Signaleer schulden vroegtijdig. Er is veel verbeterd in de vroegsignalering van schulden door de 
vastelastenpartijen richting gemeenten. Dit is een waardevol instrument wat verder ontwikkeld 
moet worden. Gemeenten moeten meer instrumenten krijgen om op een goede manier vervolg te 
geven aan de signalen. 
• Geen wanbetalersregeling Zorgverzekeringswet meer. De Raad voor de Rechtspraak heeft de 
regeling als één van de buikpijndossiers bestempeld. De regeling is onoverzichtelijk en brengt 
mensen in verdere financiële problemen.
• Verbied afbetaling bij consumentenproducten. De gulden regel in het leven is: de kost gaat voor 
de baat uit. Het op afbetaling kopen van consumptiegoederen wordt verboden voor aankopen tot 
€ 1000. Zo blijft het wel mogelijk om grote aankopen, zoals een auto, gespreid te betalen, maar 
wordt voorkomen dat kleine aankopen tot grote schulden kunnen leiden. 
• Verlaag de maximale kredietrente. Juist degenen die krediet nodig hebben, komen vanwege 
hoge rentepercentages in de problemen. Gemeentelijke en commerciële kredietverleners mogen 
niet bovenmatig verdienen aan het verstrekken van kredieten. Daarom mogen kredietpercentages 
voortaan maximaal 3% meer dan de kapitaalmarktrente bedragen. 
• Pak de doorverkoop van schulden aan. Alle schuldeisers hebben een zorgplicht naar de 
schuldenaar. Schuldeisers moeten meer aantoonbare activiteiten ondernemen voor ze een derde 
inschakelen voor het innen van de schuld. Het doorverkopen van schulden wordt aan banden 
gelegd. Vorderingen mogen maximaal één keer worden doorverkocht, en de oorspronkelijke 
eigenaar houdt een zorgplicht. 
• Financiële educatie op middelbare scholen. In het onderwijs curriculum wordt aandacht besteed 
aan financiële educatie. 
 
42
CHRISTENUNIE VERKIEZINGSPROGRAMMA 2023-2028Een einde aan de incasso-industrie
Rond het innen van schulden is een volledige industrie ontstaan van incassobureaus, deurwaarders 
en schuldopkopers. Perverse prikkels in huidige wetgeving rond schulden en incassodienstverlening 
leiden tot een verdienmodel ten koste van kwetsbare mensen. Langdurige beslagleggingen van 
opgekochte schulden waarvan de rentelasten zo hoog zijn dat je zelfs met een modaal salaris er 
nooit vanaf zou kunnen komen. Hoe kwetsbare mensen uit huis gezet worden, terwijl de kosten die 
zo op de samenleving worden afgewenteld vele malen groter zijn dan de betalingsachterstand die 
is ontstaan. De schuldenindustrie is veel te ver doorgeslagen en moet een halt worden toegeroepen. 
Het incassosysteem moet op de schop. Het systeem is kapot en ongelofelijk duur. 
• Geef deurwaarders een sociale rol. Deurwaarders krijgen een andere rol die niet enkel gericht 
is op executie van het vonnis, maar gericht is op een duurzame oplossing. Zij ervaren nu een 
perverse prikkel om een zaak aan de rechter voor te leggen, ook al weten ze bij voorbaat dat er 
geen geld te halen is. Er is geen (financiële) prikkel om de belangen van de schuldenaar of de 
maatschappij te behartigen. Een duurzame oplossing betekent bijvoorbeeld dat deurwaarders 
een regierol krijgen voor meerdere schuldeisers en kunnen verwijzen naar schuldhulpverlening 
of beschermingsbewind, in ruil voor het pauzeren van het innen of zelfs kwijtschelden van de 
vordering. Deurwaarders krijgen hiervoor een zorg- en meldplicht. 
• Verander het verdienmodel van deurwaarders. Een meer sociale rol van de deurwaarder 
betekent ook dat we met een nieuwe blik naar de bekostigingssystematiek en het verdienmodel 
van deurwaarders moeten kijken. We moeten naar een sociaal tarief. Hierbij kunnen we lessen 
trekken uit de situatie in België.
• Een plafond voor incassokosten. Door optellende rentes en incassokosten is de openstaande 
schuld vaak velen malen hoger dan de oorspronkelijke vordering. De opbrengst van rente- en 
incassokosten wordt voor consumenten gemaximeerd op een maximaal percentage van de 
oorspronkelijke vordering.
• Verken mogelijkheden om het aantal procedures te verminderen. Deurwaarders moeten 
vooraf inzicht kunnen krijgen in de vermogenspositie van de schuldenaar. Dit voorkomt 
zinloze procedures die alleen maar zorgen voor extra kosten voor de schuldenaar. Ook een 
vereenvoudigd betalingsbevel of het wijzigen van de perverse prikkel rond het stuiten van 
verjaringen zijn maatregelen om het aantal procedures te verminderen. 
• Krediettax voor consumptieve kredieten (incl. BNPL).  Er komt een krediettax waarbij de krediet-
verstrekker een deel van het verleende bedrag moet afdragen aan een preventie-/schuldenfonds. 
Dit fonds kan worden ingezet voor preventie, maar ook bijdragen aan het oplossen van schulden 
(‘de vervuiler betaalt’).
• Geef inzicht in openstaande schuld. Een schuldeiser moet binnen een redelijke termijn kunnen 
specificeren hoe de vordering tot stand is gekomen als een schuldenaar hierom vraagt. Kan 
een incassobureau dat niet (op tijd), dan worden hier consequenties aan verbonden. Ook wordt 
de Nederlandse Schuldhulproute en MijnSchuldenwijzer.nl uitgebreid en breed ingevoerd. Te 
beginnen met de overheidsincasso’s en op termijn ook private schulden. Op die manier kunnen 
incassokosten geclusterd worden, en betalingsregelingen vereenvoudigd.
• Sociaal maatschappelijk incasseren wordt de norm. De overheid stimuleert en beloont bedrijven 
en incassobureaus die zich op innovatieve en vergaande wijze inzetten om een schuldenaar te 
ondersteunen, bijvoorbeeld via een incasso footprint. Sociaal maatschappelijk incasseren wordt 
ook de norm bij aanbestedingen van overheidsopdrachten. Overheidsorganisaties zoals het CJIB 
en de Belastingdienst innen hun vorderingen ook op een sociaal maatschappelijke manier, zonder 
het principe van no cure, no pay .
43
NIEUWE VERBONDENHEID• Eén Rijksincasso. Er komt 1 Rijksincasso die alle overheidsvorderingen gezamenlijk beheert en int. 
Er wordt altijd de mogelijkheid aangeboden tot een termijnbetaling. 
Schuldhulpverlening: de weg naar een schone lei
Slechts een klein deel van de mensen met problematische schulden wordt uiteindelijk geholpen in 
een schuldhulpverleningstraject. Voor veel mensen is de drempel naar de gemeente te hoog. Voor 
veel mensen met schulden is de drempel naar vrijwilligersorganisaties, zoals SchuldHulpMaatje, 
kleiner. Alleen al om die reden zijn deze organisaties goud waard. We willen naar een situatie 
waarin het hebben van problematische schulden geen eindvonnis is zonder perspectief, maar een 
situatie waarin mensen een tweede kans hebben.
• Geen voorkeurspositie voor de overheid. Overheidsorganisaties, waaronder de Belastingdienst, 
zijn de grootste schuldeisers en ook vaak zelf een sta-in-de-weg bij het oplossen van schulden. 
Door normalisering van hun positie is een schuldenregeling eerder mogelijk.
• Schuldhulpmaatjes zijn cruciaal. Schuldhulpmaatjes worden vaker ingezet om naast iemand 
met schulden te staan en deze persoon gedurende het hele traject te begeleiden. De rol van 
vrijwilligers moet beter worden verankerd in het schuldhulpverleningsbeleid. Samenwerken is 
goed, maar het mag geen wegschuiven worden naar de vrijwilliger. De rolverdeling moet vast 
komen te liggen binnen een plan van aanpak zodat iedereen weet wat hij kan verwachten en de 
professional verantwoordelijk blijft. 
• Vaker saneringskredieten. Saneringskredieten bieden schuldenaren rust en perspectief. Alle 
schuldeisers worden in één keer afgelost en het incasso-circus valt stil. Het instrument van 
saneringskredieten moet vaker worden ingezet. 
• Zet de beslagvrije voet op 100% van het sociaal minimum. We willen dat het sociaal minimum de 
absolute ondergrens is en niemand van een bedrag onder het sociaal minimum moet rondkomen. 
Mensen met schulden helpen we met een eerlijke schuldenregeling met perspectief op een 
schuldenvrije toekomst waarbij het sociaal minimum in alle situaties gewaarborgd is.
• Garandeer het Vrij te laten bedrag (VTLB). Gemeenten mogen geen schuldenregeling aanbieden 
die onder het VTLB uitkomt. Wanneer schuldenaren daardoor geen afloscapaciteit hebben, 
kunnen mensen rechtstreeks een beroep doen op de Wet schuldsanering natuurlijke personen. 
• Kwaliteit schuldhulpverlening omhoog. De verschillen tussen gemeenten zijn groot, in sommige 
gevallen te groot. Er komt daarom een kwaliteitskader waarin minimumeisen worden vastgelegd. 
• Verkort de maximale termijn om tot minnelijke regeling te komen. De aflosperiode is recent 
verkort naar 18 maanden. Maar het duurt nog te lang voordat iemand in een schuldenregeling zit. 
Deze fase zou niet langer mogen duren dan 6 maanden. 
• Nazorg na schuldhulpverleningstraject. Om te voorkomen dat iemand opnieuw terugvalt in 
een problematische financiële situatie is nazorg van belang. Zeker nu de aflosperiodes in de 
minnelijke en wettelijke schuldsanering verkort zijn, is dit extra belangrijk. Een nazorgtoets kan 
helpen om in te schatten wat voor nazorg iemand nodig heeft. Nazorg krijgt een betere wettelijke 
verankering in de Wet gemeentelijke schuldhulpverlening. 
2.2 • Goed werk
In het christelijk-sociale denken hoort werk bij de bestemming van de mens. We geloven dat ieder 
mens iets heeft toe te voegen aan de samenleving. Vaak gaat het alleen over de economische 
waarde van werk, over de werknemer als verdienmodel. Dat is te beperkt. In het goede leven is werk 
zoveel meer dan dat. Ieder mens heeft talent. Ieder mens kan wat bijdragen aan de samenleving. 
44
CHRISTENUNIE VERKIEZINGSPROGRAMMA 2023-2028En werk kan een zaadje zijn voor een nieuwe toekomst. We werken samen aan een duurzame 
toekomst, als rentmeesters over wat ons is toevertrouwd.
De arbeider is zijn loon waard. De loonkloof tussen de top en de werkvloer groeit. Het is tijd om 
deze verhouding bij te buigen in een andere richting. Werkgevers hebben een verantwoordelijkheid 
om op een rechtvaardige en ruimhartige manier te zorgen voor hun werknemers. Tegelijk hebben 
werknemers de taak bij te dragen aan de bloei van het bedrijf of de organisatie. 
Een eerlijke arbeidsmarkt 
Op de huidige arbeidsmarkt is voor steeds meer mensen de enige zekerheid de flexibiliteit van hun 
baan. We willen af van de situatie dat tijdelijke werknemers voor een werkgever goedkoper zijn dan 
werk nemers die voor onbepaalde tijd in dienst zijn. De sterke groei van het aantal werknemers met een 
flexibel contract en het aantal zzp’ers is geen natuurverschijnsel. Het is het gevolg van regels in het 
arbeidsrecht, de sociale zekerheid en de fiscaliteit. Nu sociale partners en de overheid met elkaar tot 
overeen stemming zijn gekomen over de te nemen maatregelen is er een streep in het zand getrokken. 
Het is de hoogste tijd om werk te maken van deze plannen en werknemers meer zekerheid te geven. 
• Arbeidsmarktpakket naar wetgeving. Er is lang genoeg gepraat over een eerlijke arbeidsmarkt. 
Het is nu tijd om de noodzakelijke veranderingen te realiseren en de wetgeving te implementeren. 
In het voorjaar van 2023 is door sociale partners en het kabinet overeenstemming bereikt over 
een pakket aan maatregelen. De doorgeschoten flexibilisering in de vorm van een cultuur van 
uitbesteden en tijdelijke vluchtige contracten moet worden aangepakt. De regels rond loon-
doorbetaling bij ziekte worden aangepast. Dit zorgt voor lagere risico’s voor kleinere werkgevers 
om mensen in vaste dienst te nemen. 
• ZZP’ers weer echte ondernemers. De verschillen tussen zelfstandigen en werknemers in loon-
dienst worden verkleind. Er komt een verplichte verzekering tegen arbeidsongeschiktheid. We zien 
te veel zzp’ers die ondernemer lijken, maar schijnzelfstandige zijn (al dan niet gedwongen). Zij zijn 
vaak onvoldoende beschermd tegen arbeidsongeschiktheid en bouwen vaak te weinig reserves op 
voor een goed pensioen. 
• Reguleer de uitzendsector. De uitzendsector wordt gereguleerd, conform het advies van de 
commissie Roemer. Uitzendbureaus moeten een certificaat hebben om actief te mogen zijn, 
inclusief vestigingseisen en sterke en voldoende handhaving hierop. Het is nu te makkelijk om met 
een uitzendbureau veel geld te verdienen ten koste van de werk- en woonsituatie van kwetsbare 
werknemers. Arbeidsmigranten zijn kwetsbaar voor uitbuiting, waarin veel uitzendbureaus nu 
een cruciale en kwalijke rol spelen. Arbeidsmigranten worden in te veel gevallen behandeld als 
stukgoed waarbij zij door de koppeling van bed en baan kwetsbaar zijn voor dakloosheid. Als 
deze vorm van regulering niet afdoende blijkt te zijn om misstanden tegen te gaan, komt er een 
vergunningsstelsel voor uitzendbureaus. 
• Een hoger minimumloon. Het minimumloon is te laag om van rond te komen. De ChristenUnie 
stelt voor het minimumloon de komende kabinetsperiode te verhogen naar 60% van het mediane 
salaris. Dit betekent dat we het minimumloon, bovenop de normale verhogingen, met meer dan 
10% extra verhogen, waarmee het minimumloon in 2028 uitkomt op bijna € 18 per uur. 
• Verlaag lasten op arbeid. Werkenden met gewone inkomens – van een minimumloon tot circa 
twee keer modaal – moeten netto meer overhouden van hun loon. De marginale belastingtarieven 
(i.e., het percentage belasting dat je betaalt over extra inkomsten) moeten omlaag, zodat 
werken lonender wordt. Daartoe wordt de inkomstenbelasting grondig hervormd. De loon- en 
inkomstenbelasting gaan omlaag en winst, vermogen en vervuiling worden meer belast. 
45
NIEUWE VERBONDENHEID• Gelijke fiscale behandeling van alle werkenden. Fiscale voordelen voor zelfstandigen worden in 
een verstandig tempo afgebouwd. Die voordelen waren een belangrijke oorzaak voor de groei van 
het aantal zzp’ers in de afgelopen vijftien jaar. Wij gunnen ondernemers een goed inkomen, maar 
dan wel op grond van hun ondernemerskwaliteiten en niet op basis van grote fiscale voordelen. 
Bij de afbouw van fiscale voordelen moet het evenwicht in belastingdruk tussen de verschillende 
soorten ondernemers behouden blijven. Uitgangspunt is dat fiscale voordelen of lasten geen 
reden mogen zijn om mensen in te huren in plaats van in dienst te nemen.
• Het belang van polderen. Nederland kent een lange traditie van overleg tussen werkgevers 
en werknemers. In de befaamde Hollandse polder zijn werkgevers en werknemers belangrijke 
partners bij grote hervormingsbesluiten. De afgelopen jaren viel het vaak niet mee om tot 
gedragen afspraken te komen, maar het pensioenakkoord (2019) en arbeidsmarktpakket (2023) 
hebben aangetoond dat de polder nog steeds werkt. We vinden niet alleen het Haagse polder -
overleg van belang, ook het ‘mini-polder’-overleg verdient waardering en ruimte. We hechten 
veel belang aan goed overleg op het niveau van sectoren en ondernemingen en zien daarbij een 
belangrijke rol voor de ondernemingsraden. Dat is de plek waar de gemeenschap vorm krijgt en 
waar werkgevers, werknemers en stakeholders elkaar in de ogen kijken. We blijven afgesloten 
cao’s (uiteraard) algemeen verbindend verklaren.
• Gelijk loon voor gelijk werk. Gelijke loonkosten voor gelijk werk voorkomt een ongelijk speelveld 
en uitbuiting. Wij willen dat de oneerlijke concurrentie op loonkosten tussen Nederlandse 
medewerkers en arbeidsmigranten stopt, bijvoorbeeld door het onmogelijk maken van schimmige 
flex- en draaideurconstructies en van inhoudingen op het loon. Dat geldt ook voor het omzeilen 
van arbeidsvoorwaarden in de ‘platformeconomie’ . 
• Geen discriminatie op de arbeidsmarkt. Alle vormen van discriminatie op de arbeidsmarkt, van 
naam, postcode, geslacht, tot zwangerschap, zijn onacceptabel en worden bestreden. 
• Behoud van onregelmatigheidstoeslag. De zondag is geen reguliere werkdag. De ChristenUnie 
pleit voor het wettelijk vastleggen van het vergoeden van onregelmatigheidstoeslag voor werk op 
zondag.
• Pak schijnconstructies aan. Er zijn Europese afspraken nodig over vestigingseisen voor onder -
nemingen om brievenbusfirma’s te voorkomen. Dit voorkomt onder andere het misbruik van 
afdragen van sociale zekerheidspremies. 
• Inkoop van eerlijke arbeid. Alle overheden richten hun inkoop- en aanbestedingsprocedures zo in 
dat goede arbeidsvoorwaarden en -omstandigheden gegarandeerd zijn en de inzet van mensen 
met een arbeidsbeperking wordt bevorderd. Sociale ondernemingen moeten ook een eerlijkere 
kans krijgen in aanbestedingsprocedures. Onderdeel van deze goede arbeidsvoorwaarden is ook 
het hebben van een adequate pensioenregeling. 
• Matig topsalarissen. De trend dat de salarissen aan de top sneller groeien dan salarissen op de 
werkvloer moet worden gekeerd. De ChristenUnie wil dat in cao’s daar expliciet aandacht aan 
wordt besteed, zeker in die sectoren waar de loonkloof tussen top en werkvloer groot is. De Wet 
normering topinkomens (Wnt) moet strakker gehandhaafd worden bij publieke functies. De Wnt 
wordt ook van toepassing op de gezondheidszorg en staatsdeelnemingen. 
• Geen subsidie naar topsalarissen. De Wnt helpt het Rijk om de salarissen in de (semi)publieke 
sector te reguleren. Wij pleiten ervoor deze wet zo aan te passen dat gemeenten en provincies hier 
voortaan beter op kunnen sturen bij de inkoop van zorg en het toekennen van subsidies.
46
CHRISTENUNIE VERKIEZINGSPROGRAMMA 2023-2028Werk voor iedereen
Met elkaar bouwen we aan een samenleving waar niemand alleen staat of buitengesloten wordt. 
Ieders talent kan worden benut. We zijn geroepen om ons, ook door betaald werk, in te zetten voor 
en met elkaar. Ondanks de enorme krapte op de arbeidsmarkt staan nog veel mensen onvrijwillig 
aan de kant. We helpen mensen om hun talenten te ontdekken, te ontwikkelen en in te zetten 
op de plek die maatschappelijk van waarde is. Dit vraagt van bedrijven om écht moeite te doen 
om werkplekken te creëren voor mensen met een afstand tot de arbeidsmarkt. Tegelijkertijd is de 
overheid verantwoordelijk om ervoor te zorgen dat niemand tussen wal en schip valt. Ook als extra 
begeleiding of een beschutte werkplek nodig is. 
• Werkgelegenheid is de beste sociale zekerheid. Er moet meer werkgelegenheid worden gecreëerd 
voor mensen met een afstand tot de arbeidsmarkt. Als het kan bij reguliere werkgevers en anders 
bij sociale ondernemingen. Zij vervullen als inspiratiebron en aanjagers van een inclusieve 
arbeidsmarkt een belangrijke rol. Er is meer inzet van de overheid nodig om mensen die langdurig 
aan de kant staan duurzaam aan het werk te krijgen. Dit vraagt maatwerk en goede begeleiding. 
Wij onderstrepen het belang van jobcoaching op de werkvloer: iemand die naast de werknemer 
staat, de dagelijkse vraagbaak is en ondersteuning biedt. Een stabiele baan is goud waard. 
• De overheid komt de banenafspraak na. Er worden door overheidsorganisaties meer banen 
gecreëerd voor mensen met een afstand tot de arbeidsmarkt, juist in sectoren die nu achterlopen 
op de afspraak, zoals het onderwijs.
• Een sociale basisvoorziening voor werk. We bouwen weer een stevige publieke sociale 
infra structuur om mensen aan de basis van de arbeidsmarkt te ondersteunen en te helpen 
ontwikkelen. De basisbaan wordt het nieuwe sluitstuk van de sociale zekerheid. Veel gemeenten 
werken al met dit principe. Vanuit de sociale basisvoorziening voor werk moeten voldoende 
werk plekken worden aangeboden voor mensen die duurzaam of tijdelijk afhankelijk zijn van een 
beschermde werkomgeving: als vangnet en springplank. 
• Financiële zekerheid bij overgangen tussen dagbesteding, bijstand en werk. Om de stap 
van een dagbesteding met een Wajong- of bijstandsuitkering naar werk te durven zetten is 
financiële zekerheid nodig. Nu is inkomensonzekerheid een groot struikelblok voor deelname 
op de arbeidsmarkt. Liever zekerheid met een laag inkomen dan onzekerheid met een hoger 
inkomen waar je het risico loopt dat je bij baanverlies zonder inkomsten zit of te maken krijgt 
met ingewikkelde verrekeningen. Financiële onzekerheden moeten zoveel mogelijk worden 
weggenomen, door ruimere bijverdiengrenzen, een bufferbudget of garantie op terugkeer in 
uitkering wanneer betaald werk niet lukt.
• Een quotum voor het in dienst nemen van mensen met een arbeidsbeperking. Bedrijven en 
overheidsorganisaties met meer dan 25 fte aan personeel worden verplicht om mensen met een 
arbeidsbeperking in dienst te nemen. Om deze werkgevers te ontzorgen komt er een regeling voor 
een begeleidingsbonus. Met deze begeleidingsbonus kunnen intensieve begeleiding en eventueel 
productieverlies worden gecompenseerd. 
• Waardeer werken met een medische urenbeperking. Voor mensen met een medische uren-
beperking die (deels) afhankelijk zijn van een bijstandsuitkering mist perspectief. Zij vallen 
onder het strenge regime van de Participatiewet inclusief vermogenstoets en een beperkte 
vrijlatingsregeling. Er moeten maatregelen genomen worden om deze groep meer (financiële) 
waardering te geven voor de maatschappelijke bijdrage die zij leveren via betaald werk. 
47
NIEUWE VERBONDENHEID• Meer leer-werktrajecten. We promoten leer-werktrajecten door het voor ondernemers aan-
trekkelijk te maken deze aan te bieden, om daarmee kwetsbare groepen met een afstand tot de 
arbeids markt een kans op een echte baan te geven. We willen dat ondernemers met een hart van 
goud voor jongeren en jongeren met gouden handen elkaar vinden. Dit vraagt voldoende budget 
voor goede begeleiding op de werkvloer.
• Maak goede bijscholing mogelijk. Met name voor werkenden met een beroepsopleiding moet 
bijscholen aantrekkelijker worden. Hun scholingskansen worden gelijkgetrokken met die van 
theoretisch geschoolden. Dat zorgt voor een betere positie op de arbeidsmarkt, zeker ook voor 
50-plussers. Er komt een publiek-privaat bekostigde infrastructuur voor loopbaanbegeleiding en 
scholingsadvies, waar iedereen een beroep op kan doen tijdens de zoektocht naar nieuw werk. 
Hierbij worden nadrukkelijk de opgedane ervaringen meegenomen van het STAP-budget, dat ook 
gebruikt werd voor twijfelachtige cursussen met weinig maatschappelijk toegevoegde waarde. 
2.3 • Naar een thuis voor iedereen
Een dak boven je hoofd is geen luxe, maar een recht, verankerd in artikel 22 van de Grondwet. Maar 
jaren van verwaarlozing van onze volkshuisvesting hebben het recht op een woning veranderd in een 
voorrecht. Helaas worden er, ondanks allerlei mooie woorden, nog steeds veel te weinig betaalbare 
woningen gebouwd. Er zijn eerste stappen gezet richting herstel van onze volkshuisvesting, zoals 
de afschaffing van de verhuurderheffing en het beter beschermen van huurders en bestaande 
huizen tegen opkoop door beleggers. Maar ook al zijn de ergste uitwassen in de woningmarkt de 
kop in gedrukt, er is nog een lange weg te gaan. En op die weg gaat het niet alleen over meer, 
betaalbaar en duurzaam, maar ook over goed samenleven. Wonen gaat immers over samenhang, 
over het bouwen van gemeenschappen in een straat, buurt, wijk of dorp. De ChristenUnie knokt voor 
een beter volkshuisvestingsbeleid waarin verschillen kleiner worden en er voldoende betaalbare 
woningen komen voor starters en doorstromers, voor jong en oud, voor kopers en huurders, van het 
kleinste dorp tot de grootste stad; net zolang totdat iedereen een thuis heeft. 
 
Betaalbaar bouwen 
We herstellen de volkshuisvesting. De ChristenUnie wil fair, rechtvaardig woonbeleid met eerlijke 
kansen voor iedereen. Daar zijn grote (fiscale) veranderingen en een stevig bouwoffensief voor nodig.
• Bouw veel meer betaalbare woningen. De ChristenUnie wil dat er 100.000 woningen per jaar 
bijkomen, waarvan een groot deel beschikbaar komt voor starters en senioren. Het tekort aan 
woningen dreigt in 2025 al op te lopen tot 400.000 woningen en tot 2030 is er behoefte aan bijna 
een miljoen nieuwe woningen. Maar bouwprojecten komen door allerlei oorzaken nauwelijks 
van de grond of vallen stil. Dit vraag om veel meer actie, vanuit de markt, maar zeker ook vanuit 
de overheid. De recent gemaakte Nationale Prestatie Afspraken (NPA) tussen Rijk, corporaties 
en gemeenten moeten snel worden uitgevoerd. Het Rijk en de provincies gaan met behulp van 
de nieuwe Wet Regie op de volkshuisvesting sturen op de realisatie van voldoende betaalbare 
woningen door partijen aan de gemaakte afspraken te houden, met name de eis om twee derde 
betaalbaar te bouwen, waaronder 30% sociale huurwoningen.
• Voorkom dat woningbouw stilvalt. Acute vraaguitval is te voorkomen als de overheid een 
doorbouwgarantie afgeeft. Zo worden projecten toch in aanbouw genomen, ook al zijn er nog 
niet genoeg verkocht. De faciliteit in de overdrachtsbelasting die voorziet in het niet-afdragen 
daarvan indien een woning binnen 6 maanden opnieuw wordt verkocht, wordt verruimd tot 
36 maanden. 
48
CHRISTENUNIE VERKIEZINGSPROGRAMMA 2023-2028• Een agenda voor volkshuisvesting. Het ministerie van Volkshuisvesting komt met een langjarige 
agenda voor de volkshuisvesting in Nederland, zodat ontwikkelaars weten waar zij de komende 
jaren aan toe zijn. Onderdeel daarvan is het versimpelen en versnellen van vergunningprocedures, 
zodat de meeste tijd van een bouwproject niet meer in procedures zit. 
• Ruim baan voor woningcorporaties. Er komt een einde aan de winstbelasting (Vpb) voor 
woning corporaties. Woningcorporaties krijgen de ruimte om – zonder markttoets! – te investeren 
in de bouw van betaalbare middeldure huurwoningen en leefbare wijken. Om de betaalbare 
midden huur te kunnen realiseren mogen corporaties geborgd financieren bij het Waarborgfonds 
Sociale Woningbouw (WSW). Dit zorgt voor doorstroming op de woningmarkt en een gemengd 
woningaanbod. 
• Innovatief en duurzaam bouwen. Nieuwbouwhuizen zijn veel te duur geworden. Dat kan 
en moet anders, door veel meer dan nu in te zetten op makkelijke, betaalbare en duurzame 
bouw. Modulair en prefab bouw moet gestimuleerd worden. De huidige ontwikkelingen laten 
zien dat flexbouw goed en mooi kan. Het is bovendien goed te combineren met houtbouw en 
biobased materialen. Innovatieve woningbouw biedt kansen voor het grootschalig toepassen van 
natuurlijke bouwmaterialen zoals hout en vezelgewassen in plaats van steen, staal en beton.
• Bouwen in stad en dorp. Er zijn veel mogelijkheden om ‘binnenstedelijk’ en ‘binnendorpelijk’ te 
bouwen. Dit zorgt ook voor behoud van groene ruimte. Tegelijk kan ‘een straatje erbij’ lokaal 
veel lucht bieden, zeker in plattelandsdorpen waar jarenlang niet of nauwelijks gebouwd mocht 
worden. In dorpen kijken we in het bijzonder naar waar we door kleinschalig en met hoge kwaliteit 
te bouwen, het voorzieningenniveau op peil kunnen houden en kwaliteit aan de leefomgeving 
kunnen toevoegen. Echt buiten dorpen en steden bouwen we alleen als er sprake is van goede 
OV-verbindingen, zoals rondom stations of bij snelle buslijnen. De grote woningbouwopgave 
vraagt om een goed geregisseerde ruimtelijke ordening. 
• Inzetten op een ander grondbeleid. Speculatie met grond en veelvuldige transacties drijven de 
prijs op. De waardestijging van grond, omdat deze bebouwd gaat worden, komt slechts beperkt 
in publieke handen terecht. Bestaande instrumenten, zoals het voorkeursrecht voor gemeenten en 
het instrumentarium uit de Omgevingswet, moeten beter benut worden. We zijn voorstander van 
een planbatenheffing.
• Leegstaande gebouwen worden hergebruikt. Gemeenten mogen een leegstandsbelasting heffen. 
De overdrachtsbelasting voor beleggers bij transformatie naar woningen wordt afgeschaft. 
• Benut de bestaande voorraad. Door het bevorderen van doorstroming, het bouwen van extra 
seniorenwoningen, het optoppen van woningen met een extra woonlaag, het vereenvoudigen 
van het plaatsen van kangoeroe-woningen, en het stimuleren van hospitaverhuur benutten we de 
bestaande voorraad beter.
Bouwen voor verbondenheid
Wonen gaat over meer dan gestapelde stenen. Huizen bouwen is gemeenschappen bouwen en 
wonen is samenleven. In je buurt, dorp of wijk of (steeds vaker) in je leefgemeenschap. In ons land 
nemen de verschillen tussen wijken in de steden toe, en ook tussen de verschillende regio’s in ons 
land. Deze verschillen zorgen voor een ongewenste ongelijkheid in kansen en mogelijkheden. De 
ChristenUnie wil erop letten dat we bouwen voor nieuwe verbondenheid tussen mensen. 
• Solidariteit tussen wijken en gemeenten. Gemeenten worden aangespoord om duurdere 
woningen te bouwen in goedkope wijken en goedkopere woningen in de duurdere wijken. Elke 
gemeente bouwt voldoende sociale huurwoningen en laat dat niet aan de buurgemeente(s) 
over. Provincies hebben en krijgen (aanwijzings)mogelijkheden om hierop te sturen. Er wordt met 
49
NIEUWE VERBONDENHEIDde wet regie op de volkshuisvesting gestuurd op het handhaven van een norm van 30% sociale 
nieuwbouw, woningen voor kwetsbare doelgroepen en ouderen en eventueel een aanwijzing voor 
de fatsoenlijke huisvesting van arbeidsmigranten. 
• Investeer in leefbare wijken. In de 20 stedelijke ‘focusgebieden’ wordt het Nationaal Programma 
Leef baarheid en Veiligheid voortgezet. Hiermee bevorderen we de leefbaarheid en veiligheid voor 
1,3 miljoen mensen en verkleinen we de verschillen. Daarvoor is één integraal en meerjarig budget 
nodig.
• Solidariteit tussen regio’s. Het rapport ‘Elke regio telt’ heeft laten zien dat er naast wenselijke 
verschillen in bijvoorbeeld landschap en regionale cultuur, veel onwenselijke verschillen tussen 
regio’s zijn. In regio’s zoals Zeeuws-Vlaanderen, de Kop van Noord-Holland, de Veenkoloniën, 
Twente en Parkstad Limburg is al langere tijd sprake van forse achterstanden, zoals een lagere 
levensverwachting, slechter bereikbare banen of onderwijs. Ook deze gebieden vragen net als 
de 20 focusgebieden om één integraal en meerjarig budget. De Wet bijzondere maatregelen 
grootstedelijke problematiek wordt daarom verruimd naar een Wet bijzondere maatregelen 
regionale en  grootstedelijke problematiek. 
• Ruim baan voor wooncoöperaties. We geven maximaal ruimte aan oplossingen uit de samenleving 
om de woningnood te lenigen en gemeenschappen te versterken. Denk aan woon coöperaties, 
groeps  wonen en particulier opdrachtgeverschap, maar ook aan slimme woon  vormen voor kleine huis-
houdens en ontwikkelaars die ‘koop-later’-woningen bouwen. Vanwege de gestegen rente en bouw-
kosten maakt de overheid goedkope leningen voor coöperaties mogelijk om nieuwbouw te realiseren.
• Nieuwbouwwijken moeten uitnodigen tot ontmoeting. In grootschalige nieuwbouwwijken 
moet voldoende ruimte zijn voor ontmoeting, zoals in hofjes, buurthuizen, kerk- en verenigings-
gebouwen. Kerk- en verenigingsgebouwen worden standaard meegenomen in de referentienorm 
maatschappelijke voorzieningen. Ook wordt voldoende ruimte gereserveerd voor breed 
maatschappelijk vastgoed, zoals praktijken voor huisartsen, verloskundigen of fysiotherapie, 
maatschappelijke opvang en -hulpverlening.
• Geen discriminatie op de woningmarkt. Met een standaard biedlogboek voor makelaars is 
het gedaan met een oneerlijke biedingspraktijk. De toewijzing van woningen door particuliere 
verhuurders moet objectiever. Dit voorkomt discriminatie op de woningmarkt. We helpen 
gemeenten malafide verhuurders hard aan te pakken.
• Ruimte bieden aan kerk, geloof en verbondenheid. Kerken en religieuze gemeenschappen zijn 
belangrijke verbanden in onze samenleving. Het komt nog te vaak voor dat er geen of te weinig 
plek is voor deze gemeenschappen. Het Rijk ondersteunt gemeenten daarom blijvend bij het 
ontwikkelen of vernieuwen van hun kerkenvisie. Hierin komt niet alleen het behoud van bestaand 
erfgoed aan bod, maar ook hoe nieuwe of bestaande kerkelijke en religieuze gemeenschappen 
een plek vinden in (dezelfde) wijk, dorp of stad. In omgevingsplannen en bij de herontwikkeling 
van wijken wordt ruimte geboden aan religieuze gebouwen zoals kerken.
Bestrijd ongelijkheid, bied betaalbaar en menswaardig onderdak
Het aantal betaalbare woningen nam het afgelopen decennium in ijltempo af. Met grote maat-
schappelijke gevolgen. Zo groeide het aantal daklozen de afgelopen tien jaar schrikbarend. Maar 
er zijn ook minder zichtbare gevolgen, zoals het leiden van een ‘uitgesteld leven’ , waarin jongeren 
vanwege het ontbreken van een betaalbaar en zeker thuis, noodgedwongen levensbelangrijke 
keuzes uitstellen, zoals het krijgen van kinderen. Dit moet anders. 
• Betaalbaar starten. Starters moeten hun wooncarrière kunnen beginnen. We moedigen 
gemeenten aan om de schaarste eerlijk te verdelen en een deel van de te bouwen en vrijkomende 
50
CHRISTENUNIE VERKIEZINGSPROGRAMMA 2023-2028sociale huurwoningen te reserveren voor starters, die op hun beurt doorstromen zodra hun 
inkomens niveau dat toelaat. Het Nationaal Fonds Betaalbare Koopwoningen wordt vergroot, op 
voorwaarde van het ‘revolverende’ effect en het voorkomen van prijsopdrijving. 
• Huren weer betaalbaar. De betaalbaarheid van huren staat onder druk door forse huur -
verhogingen. De maximale huurstijging moet onder de inflatie of CAO-loonstijging liggen, zodat 
de woonquote van huurders verbetert.
• Bescherm de middenhuur en de huurder. De Wet betaalbare huur wordt ingevoerd, waardoor 
het puntenstelsel voor sociale huurwoningen ook gaat gelden voor woningen tot een huur van 
circa 187 punten/€1.100 per maand. Daarmee wordt de huurprijsbescherming uitgebreid naar 
huurhuizen voor middeninkomens voor leraren, onderwijzers en verpleegkundigen. Ook de 
inkomensgrenzen worden verruimd. De voor middenhuur bedoelde woningen blijven daarmee 
ook op lange termijn middenhuur. We stimuleren gemeenten om huurteams in te stellen, waar 
huurders terecht kunnen met vragen en vermoedens dat ze te veel huur betalen.
• Van huurtoeslag naar huursubsidie. We schaffen de toeslagen af. De huurtoeslag wordt 
omgevormd naar een huursubsidie, gebaseerd op het vastgestelde inkomen van twee jaar terug 
(inclusief vangnetbepaling om schrijnende gevallen te voorkomen). Hiermee voorkomen we terug-
betalings problematiek, zoals die er nu in grote mate is in het toeslagenstelsel. Om armoede en een 
armoedeval te voorkomen verhogen we de huursubsidie en maken we de afbouw meer geleidelijk. 
• Schaf de hypotheekrenteaftrek geleidelijk af. De ingezette beperking van de hypotheekrente-
aftrek wordt verder doorgezet. Met de opbrengst wordt de inkomstenbelasting voor iedereen 
verlaagd. Voor huizen met een gemiddelde woningwaarde betaal je voortaan geen eigenwoning-
forfait meer. De leenruimte van tweeverdieners wordt niet verruimd, omdat alleenstaanden en 
alleenverdieners daardoor nog verder op achterstand komen te staan. 
• Bouwsparen voor starters. Om starters kansen te bieden, maken we bouwsparen fiscaal zo 
gunstig mogelijk. Ook wordt het makkelijker gemaakt om een woning te delen als goede vrienden, 
zonder een registratie als (fiscale) partners nodig te hebben. Verhuurders worden verplicht ook te 
verhuren aan woningdelers zonder het ophokken van woningen.
• Voorkom dakloosheid. We voorkomen dakloosheid door te investeren in bestaanszekerheid, 
het creëren van voldoende betaalbare woningen en het voorkomen van huisuitzettingen bij 
betalingsachterstanden. 
• Maak een einde aan dakloosheid. Iedereen heeft een dak boven het hoofd nodig. Housing first is 
het uitgangspunt. Wanneer iemand een fatsoenlijk dak boven zijn hoofd heeft, kan iemand vanuit 
daar begeleid worden bij alle andere problemen die iemand heeft. Het is ons doel om in 2030 
geen daklozen meer te hebben in Nederland.
• Voor iedereen menswaardig onderdak. We maken een einde aan slaapzalen in de 
maatschappelijke opvang. Deze opvang wordt ook kleinschaliger georganiseerd. In 2030 
kent geen enkele regio meer langdurig grootschalige opvang. Gemeenten krijgen een 
huisvestingsplicht voor alle mensen die uitstromen uit beschermd wonen en de maatschappelijke 
opvang, vergelijkbaar met de huisvestingsplicht voor statushouders. Er worden daarover 
prestatieafspraken gemaakt met woningcorporaties.
• Schaf de kostendelersnorm bij tijdelijk verblijf af. De kostendelersnorm tot 27 jaar is afgeschaft. 
De wet moet nog verder worden aangepast. Wanneer iemand een naaste in acute (woning)
nood onderdak biedt in de eigen woning, is de kostendelersnorm niet van toepassing. Daarnaast 
verzachten we de kostendelersnorm.
• Weeskinderen beschermen we beter. Weeskinderen krijgen het recht om na het overlijden van 
hun ouders in de huurwoning te blijven wonen. Verhuurders mogen weeskinderen niet meer uit 
een sociale huurwoning zetten.
51
NIEUWE VERBONDENHEIDKader I: 
NAAR EEN EENVOUDIG BELASTINGSTELSEL WAARIN  
WE RECHTVAARDIG DELEN, BIJDRAGEN EN STUREN.
De uitspraak van Albert Einstein dat niets in de wereld zo ingewikkeld is als de inkomsten-
belasting, is zeker van toepassing op het Nederlandse belastingstelsel. Compromissen uit 
vervlogen tijden hebben de complexiteit vergroot. Ideologische wensen die werden nagestreefd 
met belastingprikkels – arbeidsparticipatie voorop – en een politiek die te veel gestuurd heeft op 
‘modellen en statistieken’ hebben geleid tot een ingewikkeld belasting- en toeslagenstelsel. Dat 
stelsel kent veel tegenstrijdige en onevenwichtige prikkels, een vaak ondoorzichtige vormgeving 
en soms zeer onrechtvaardige uitkomsten. Dat is de afgelopen jaren duidelijk gebleken bij 
het kinderopvangtoeslagenschandaal. Het was ook al langer zichtbaar in de ongelijke fiscale 
behandeling van huizenbezitters en huurders, van werknemers en zelfstandigen en van één- en 
tweeverdieners. Terwijl tweeverdieners met kinderen het afgelopen decennium fiscaal steeds 
beter af waren, kregen kostwinnergezinnen het fiscaal steeds zwaarder.
De ChristenUnie wil dat er een eerlijk en rechtvaardig belastingstelsel komt. Dit verdient prioriteit. 
Een belangrijke waarde is rechtvaardigheid. Dit betekent dat werk altijd moet lonen. Het is niet 
rechtvaardig als een groot deel van een inkomensstijging, bijvoorbeeld door salarisverhoging of 
doordat iemand meer gaat werken, wordt wegbelast. Momenteel is dit bij bepaalde groepen het 
geval. Bijvoorbeeld bij gezinnen waar een partner niet kan werken door arbeidsongeschiktheid 
of wanneer de kinderen zorg nodig hebben. Dit moet anders. Rechtvaardigheid heeft ook een 
distributief aspect. De sterkste schouders dragen de zwaarste lasten. 
Een andere centrale waarde is eenvoud. Te complexe regelingen zijn ingewikkeld voor de 
burger en in de uitvoering. De gevolgen hebben we de afgelopen jaren kunnen zien: voor veel 
mensen is het een mysterie hoeveel belasting ze moeten betalen. Er is te vaak sprake van forse 
terugvorderingen van toeslagen met schuldenproblematiek tot gevolg. Soms wordt de gang 
naar de rechter gemaakt en sneuvelt belastingregelgeving daar. Dat is een teken aan de wand. 
Om het stelsel eerlijker en eenvoudiger te krijgen willen we zo snel mogelijk af van het toeslagen-
stelsel. Tot die tijd beperken we de terugvorderingen. De belastinghervorming start met het 
afschaffen van de toeslagen. De toeslagen vervangen we door een uitkeerbare op het huishouden 
gebaseerde belastingkorting. We verhogen het minimumloon en uitkeringen en verlagen de 
zorgpremie, waardoor minder inkomensafhankelijke ondersteuning nodig is. We verlagen de 
belasting op inkomen uit arbeid met miljarden. We schaffen aftrekposten als de hypotheekrente-
aftrek geleidelijk af en vragen daarmee van rijkere Nederlanders een hogere bijdrage. Vervuilend 
en ongezond gedrag wordt duurder, schoon en gezond gedrag wordt goedkoper, want naast 
eerlijker en eenvoudiger kan en moet ons belastingstelsel veel groener en gezonder. 
• Schaf de toeslagen af. We willen dat er nooit meer een situatie als het kinderopvang toeslagen-
schandaal kan ontstaan. Bovendien willen we dat er een einde komt aan de vele ouderen 
en gezinnen die vergeten om toeslagen aan te vragen, terwijl ze er wel recht op hebben. 
En aan de vele terugvorderingen door de Belastingdienst, één of enkele jaren later, waar -
door mensen in de problemen kunnen komen. We zetten ons in om de komende periode 
52
CHRISTENUNIE VERKIEZINGSPROGRAMMA 2023-2028de kinderopvangtoeslag, het kindgebonden budget, de kinderbijslag en de zorgtoeslag te 
schrappen. De huurtoeslag wordt omgezet in huursubsidie, waarbij op basis van het inkomen 
van twee jaar geleden huurders met lage inkomens worden bijgestaan in het kunnen betalen 
van de huur. Met een vangnet regeling om schrijnende situaties te voorkomen. Door deze 
veranderingen verdwijnt het op basis van voorschotten uitkeren van toeslagen en worden 
mensen voortaan ondersteund zonder dat ze soms grote bedragen moeten terugbetalen. 
Hiermee komt ook een einde aan het niet-gebruik van toeslagen. Op dit moment krijgt namelijk 
meer dan tien procent van de huishoudens geen toeslagen, terwijl ze daar wel recht op hebben.
• Voer een verzilverbare basiskorting in. In plaats van toeslagen komt er een maandelijks 
uitkeerbare belastingkorting. Deze belastingkorting, een vorm van negatieve inkomsten-
belasting, houdt rekening met de samenstelling van het huishouden (equivalentiebenadering) 
en is onafhankelijk van het inkomen. De eerste persoon in het huishouden krijgt € 400 per 
maand (€ 4.800 per jaar), de tweede volwassene € 200 per maand (€ 2.400 per jaar). Per 
kind wordt het bedrag € 333,33 per maand (€ 4.000 per jaar), wat meer is dan de huidige 
kinderbijslag en het kindgebonden budget. Een gezin met drie kinderen krijgt als het aan de 
ChristenUnie ligt dus voortaan een basiskorting van € 1.600 per maand. Deze basiskorting 
vervangt – in combinatie met een hoger minimumloon en hogere uitkeringen – de huidige 
algemene heffingskorting, de zorgtoeslag, het kindgebonden budget en de kinderbijslag.
• Naar één werkendenkorting. De afgelopen jaren extreem opgepompte arbeidskorting en 
de ondernemersregelingen in de inkomstenbelasting worden geleidelijk geïntegreerd in één 
werkendenkorting, die met een maximum van € 4.800 per jaar minder extreem zal zijn dan de 
huidige doorgeslagen arbeidskorting.
• Een kleiner verschil tussen oud en jong in de inkomstenbelasting. Op dit moment zijn 
de belastingtarieven en heffingskortingen voor gepensioneerden en werkenden totaal 
verschillend. Daar willen we vanaf. Wij willen dat ouderen ook gaan profiteren van de 
volledige basiskorting (dus geen lagere algemene heffingskorting, zoals nu het geval is). De 
AOW wordt verder gefiscaliseerd én de AOW wordt extra verhoogd. Ook de ouderenkorting 
verhogen we met € 1.200 euro per jaar.
• Belasting op arbeidsinkomen fors omlaag en transparant. De belasting op inkomen uit 
arbeid wordt fors verlaagd. Vooral door de invoering van een basiskorting. Daarnaast halen 
we bijna alle onoverzichtelijke inkomensafhankelijke regelingen onder de motorkap van de 
inkomstenbelasting vandaan en voeren we in plaats daarvan een lager belastingtarief in van 
circa 34% in plaats van de huidige 37% op de eerste € 40.000 van het inkomen, net iets minder 
dan 42% op het traject van € 40.000 tot € 80.000 en 51,5% boven de € 80.000. Daarmee 
brengen we de extreme marginale druk van in te veel gevallen meer dan 80% terug tot een 
maximum van 51,5%. Dat betekent dat je in het belastingstelsel dat de ChristenUnie voorstaat 
altijd ten minste bijna de helft van je extra verdiende euro overhoudt, en niet zoals nu te vaak 
het geval is minder dan twintig cent.
• Verhoog belasting op vermogen. Tegenover de miljarden lagere lasten op arbeidsinkomen 
staan miljarden hogere lasten op verschillende vormen van vermogen die nu niet of 
nauwelijks belast worden. De hypotheekrenteaftrek schaffen we geleidelijk af. We willen 
uiteindelijk toe naar een belastingstelsel dat inkomen uit arbeid en de daadwerkelijke 
inkomsten uit vermogen zoveel als mogelijk op dezelfde manier belast. Zo lang we er niet 
goed in slagen het inkomen uit alle vermogenscomponenten evenwichtig te belasten, heffen 
we aanvullend een vermogensbelasting van 1% over vermogens groter dan 1 miljoen euro.
53
NIEUWE VERBONDENHEID•  Werk toe naar één btw-tarief; voor groente en fruit, OV en reparaties geen btw meer. De 
huidige btw-tarieven verschillen fors - 21%, 9% en soms 0% - terwijl daar vaak geen goede 
reden voor is. Een bekend voorbeeld is de btw op konijnenvoer, die 9% is, en het caviavoer, 
dat een tarief kent van 21%. We willen naar één tarief wat lager is dan het huidige hoge 
tarief en naar een nultarief voor enkele specifieke productcategorieën, zoals groente en 
fruit ter bevordering van een gezond eetpatroon, op reizen met het openbaar vervoer en op 
schoenreparaties of aankopen bij kringloopwinkels ter stimulering van een meer circulaire 
economie. 
• Betaal de echte prijs. We maken het fiscaal veel minder aantrekkelijk het klimaat en de 
leefomgeving te belasten. Daarom gaat de vliegbelasting fors de lucht in, voeren we 
een belasting in op meerlaagse verpakkingen en verpakkingen die weinig gerecycled 
materiaal bevatten, belasten we vlees, schaffen we geleidelijk de voordelen in de 
motorrijtuigenbelasting af en gaan we grond- en leidingwater beter belasten, zodat we 
voortaan zuiniger met kostbaar zoetwater omgaan. Accijnzen op tabak en alcohol gaan 
verder omhoog en op suiker en andere ongezonde producten worden accijnzen ingevoerd.
• Stop fossiele fiscale voordelen. Grote bedrijven gaan voortaan evenveel energiebelasting 
betalen als huishoudens. Daarbij houden we rekening met de Europese CO 2-prijs die deze 
bedrijven moeten betalen. Voor huishoudens betekent dit dat de belasting op energie omlaag 
gaat. Ook andere fiscale voordelen die leiden tot extra broeikasgasemissies, ook wel fossiele 
subsidies genoemd, schaffen we af. Milieuvervuiling gaat steviger belast worden, bijvoorbeeld 
met een NOx-heffing voor de industrie.
• Belast bedrijven beter. We uniformeren de winstbelasting (vpb). Tegelijk maken we het 
voor mkb-ers goedkoper om personeel in dienst te hebben. Verder verdubbelen we de 
banken belasting en voeren we een financiële transactiebelasting in waardoor de aandelen-
transacties van grote beursgenoteerde bedrijven belast worden. Ook introduceren we een 
digitale dienstenbelasting, waarmee grote digitale spelers als Facebook, Google en X eindelijk 
een financiële bijdrage gaan leveren aan de samenleving. De belastingvoordelen voor expats 
verdwijnen en voor mensen die om fiscale redenen Nederland ontvluchten voeren we een exit-
heffing in.
• Pak belastingparadijzen aan. In EU-verband pakken we belastingparadijzen hard aan, 
bijvoorbeeld doordat alle lidstaten afspreken geen belastingverdragen meer met deze landen 
af te sluiten en hoge bronbelastingen te heffen voor betalingen (rente, dividend, royalty’s) aan 
deze landen. Nederland dient voortvarend door te gaan met het beteren van zijn fiscale leven 
en geen vrijplaats meer te zijn voor belastingontwijking en het witwassen van crimineel geld.
• Maak belastingrulings openbaar. We zijn voorstander van het zo veel mogelijk openbaar 
maken van rulings met betrekking tot fiscale constructies. 
• Verplicht per land rapporteren. We willen dat ‘country-by-country-reporting’ verplicht wordt, 
zodat aan de hand van het publieke jaarverslag kan worden beoordeeld of een bedrijf zijn 
“fair share” aan belastingen betaalt. Bij sterke afwijkingen van de winstbelastingafdracht ten 
opzichte van de economische werkelijkheid, krijgt de Belastingdienst het recht de aangifte te 
corrigeren met de evident ontweken feitelijke winst die in ons land is gemaakt.
54
CHRISTENUNIE VERKIEZINGSPROGRAMMA 2023-2028• Investeer in afschrikwekkend fiscaal toezicht. Er komt veel beter fiscaal toezicht. Onder 
meer door het koppelen van bestanden, ook in EU-verband, en daarmee actieve uitwisseling 
van informatie tussen landen. We investeren Europa-breed in de opsporingscapaciteit van 
belastingdiensten en geven grote boetes bij ontduiking. Het aandragen van datasets met 
informatie die tot het vaststellen van ontduiking leiden wordt beloond of datasets worden 
aangekocht. Er komen tiplijnen, ook voor anonieme meldingen. 
• Maak uitkering vervolgingsslachtoffers belastingvrij. De Wet uitkeringen vervolgings-
slachtoffers 1940-1945 (Wuv) biedt financiële ondersteuning aan mensen die in de Tweede 
Wereldoorlog in Europa of Azië zijn vervolgd. Als slachtoffers in Nederland woonachtig zijn, 
is over de compensatie inkomstenbelasting verschuldigd, terwijl dat in het buitenland niet het 
geval is. Dit wordt rechtgezet door deze oorlogscompensatie vrij te stellen van belasting.  
Zie ook onze paragraaf overheidsfinanciën bij 4.6.
55
NIEUWE VERBONDENHEID Hoofdstuk 3  
  NIEUW RENTMEESTERSCHAP
De schepping is een juweel en een bron van blijvende verwondering. Ze is door God aan mensen 
toevertrouwd om ervan te genieten, er gebruik van te maken en ervoor te zorgen. De schepping 
is een rijke bron van leven en geeft ons veel voor ons levensonderhoud. De zon straalt duizenden 
malen meer energie op de aarde dan acht miljard mensen gebruiken. De aarde is rijk en groot 
genoeg om ons allemaal te voeden. Goed zorgen voor de aarde en verbonden leven met de 
schepping is een dagelijkse opdracht voor iedereen. Huidige productie- en consumptiepatronen in 
met name de rijke westerse landen trekken een zware wissel op natuur en milieu. De uitstoot van 
vervuilende broeikasgassen en afvalstoffen is te hoog. De exploitatie van grondstoffen, bodems 
en bossen tasten de leefomstandigheden aan. De biodiversiteit neemt af en het klimaat verandert 
door de opwarming van de aarde en van het zeewater. Zonder ingrijpen liggen catastrofes in het 
verschiet. Er is nieuw rentmeesterschap nodig. Voor het behoud van levensmogelijkheden op aarde 
en ook voor een heroriëntatie in onze economie. Dit is het grote project dat voor ons ligt. 
Overheden zijn – vaak te aarzelend – met nieuw beleid bezig. Maar overheden kunnen niet alles 
doen. Dit werk moeten we samen doen, in verbondenheid. Er is verdere bewustwording nodig en 
een andere visie op wat consumptie, groei en welvaart is. Wij hebben de aarde en alles wat erop 
leeft niet zomaar in eigendom. Wij beheren en gebruiken haar als rentmeesters. Als wij de aarde 
slechts lenen, hebben we goed voor haar te zorgen. Dat inzicht moet ons allemaal leiden tot meer 
houdbare manieren van produceren en consumeren. Wat we voor ogen hebben is een economie 
die dienstbaar wordt gemaakt aan sociale en ecologische doelen. De ChristenUnie is niet tegen 
economische groei. De ChristenUnie is voor kwalitatieve groei die sociale en ecologische condities 
versterkt. Een brede welvaartsgroei die ons gelukkiger maakt en die niet ten koste gaat van mensen 
elders op de wereld en hun natuurlijke omgeving.
Daarvoor hanteren we een aantal uitgangspunten die in beleid worden verwerkt. Uitgangspunten 
die nieuw rentmeesterschap terugbrengen in de huishouding van de politiek en de samenleving. 
Daarmee eren we God als schepper en gever van alle dingen en bewaren we de aarde en alles wat 
erop leeft voor volgende generaties. 
• Om de schepping te bewaren en verder verval van natuur en klimaat tegen te gaan dienen 
economische, recreatieve en sociale activiteiten zich te bewegen binnen planetaire grenzen.
• Onze manieren van produceren en consumeren worden circulair ingericht. Het gebruik van 
grondstoffen en de productie van goederen worden afgesteld op hergebruik of reparatie.
• De landbouw wordt circulair ingericht: we maken stappen naar een kringlooplandbouw die zich 
eveneens beweegt binnen planetaire grenzen. 
• Heffingen op grondstoffen worden uitgebreid. Het moet goedkoper worden grondstoffen te 
hergebruiken dan om grondstoffen te winnen. 
• Lokaal winnen en produceren wordt het uitgangspunt. Internationale handel wordt 
nadrukkelijker op nut en noodzaak beoordeeld. 
• Intensieve transportstromen van energie, grondstoffen en producten over de hele wereld worden 
vanwege de milieudruk zoveel mogelijk tegengegaan. 
• Het belastingstelsel wordt zo ingericht dat vermogen, vervuiling en broeikasgassen worden 
belast. Het alleen belasten van inkomen of winst jaagt eenzijdige BNP-groei aan.
56
CHRISTENUNIE VERKIEZINGSPROGRAMMA 2023-2028• Het belastingstelsel geeft ruimte aan arbeid, ook informele arbeid en zorg voor elkaar, en remt 
de vraag af naar consumptie die voorbijgaat aan de dagelijkse levensbehoeften. 
• Producten en goederen krijgen hun werkelijke (eerlijke) prijs. Mobiliteit die vervuilend is wordt 
extra belast. 
• Het gebruik van fossiele energie wordt drastisch verminderd. De termijnen die internationaal zijn 
gesteld voor de reductie van CO 2 dienen te worden gehaald. 
• We helpen internationaal andere landen die veel minder in staat zijn actief milieubeleid te 
voeren en eveneens (of nog sterker) de gevolgen van klimaatverandering dragen.
3.1 • Duurzame economie
De grote uitdaging voor de komende jaren is om burgers en bedrijven te laten overschakelen naar 
een duurzame consumptie en circulaire manieren van werken. Nieuw rentmeesterschap wordt de 
richtlijn voor ondernemerschap, en niet platte geldgroei. Consumenten stellen zich in op andere 
niveaus van gebruik en consumptie. Er is meer aandacht nodig voor maatschappelijke kosten 
en werkelijke prijzen: ook de economie moet meer het goede en eerlijke verhaal gaan vertellen. 
Samen zorgdragen voor een ecologisch en sociaal verantwoorde economie schept nieuwe 
mogelijkheden en andere vormen van collectieve rijkdom. We stappen binnen enkele decennia over 
van een verspillend systeem van ongeprijsde schaarste naar een economie in dienst van duurzame 
overvloed. Daar planten we nu de zaadjes voor. De ChristenUnie zet in op verantwoord consumeren 
(consuminderen, anders consumeren), circulair produceren in Nederland en Europa en duidelijke 
regels voor duurzaam importeren.
ANDERE ECONOMIE, WERKELIJKE PRIJZEN
Met haar programma kiest de ChristenUnie voor een andere economie, waarbij de economie 
niet langer de spelbreker is om te verduurzamen, maar verduurzaming juist stimuleert door 
prijzen het échte verhaal te laten vertellen. Zo worden de maatschappelijke kosten niet 
langer afgewenteld op het milieu, maar meegenomen in het handelen van ondernemers en 
consumenten. En we zorgen ervoor dat iedereen mee kan doen. Hierbij een kort overzicht 
(zie voor uitwerkingen elders in dit programma).
Bewuster en gezonder consumeren en schoner reizen
•  Voorkomen energiearmoede door uitbreiden Nationaal Isolatie Programma
•  Stimuleren elektrische (deel)vervoer 
•  Subsidies op warmtepompen 
•  Investeren in fietspaden 
•  Alleen repareerbare producten op de markt 
•  Prijs OV-tickets omlaag 
•  Verhogen vliegbelasting en beperken (Europese) vluchten
•  Verbieden milieubelastende privévliegtuigen
•  Invoeren SUV-taks op steeds groter wordende auto’s 
•  Invoeren suikertaks en op vlees het normale BTW-tarief
• Beter beprijzen drink- en grondwater
57
NIEUWE VERBONDENHEIDDuurzaam consumeren
Vervuiling lijkt vaak iets van andere mensen en rokende fabrieken. De realiteit is dat wij zelf 
uiteindelijk die producten consumeren. Vervuilende industrieën uit Nederland verbannen en 
tegelijkertijd evenveel van die producten blijven consumeren is geen echte oplossing. Voor de 
ChristenUnie begint het beleid daarom met verantwoord consumeren. We willen de werkelijke 
prijs, waarin de gevolgen voor het milieu meegerekend worden, verwerken in aangescherpte 
consumptiebelastingen. Dit geld kunnen we inzetten voor bestaanszekerheid, een eerlijke 
basis voor iedereen. In de onderdelen landbouw, energie, mobiliteit en industrie binnen dit 
verkiezingsprogramma werken we concrete maatregelen verder uit. Hier een greep uit de 
maatregelen waarmee we als ChristenUnie de beweging schetsen die volgens ons broodnodig is:
 
• Campagne bewuster en beter consumeren. De ChristenUnie wil actief campagnes voeren om 
het verband tussen duurzaamheid, mensenrechten en consumptie te leggen. Onafhankelijke 
informatie over de impact van ons gedrag en over werkelijke prijzen biedt een tegenwicht 
tegen eenzijdige commercials en helpt consumenten om goede afwegingen te maken en hun 
verantwoordelijkheid te nemen. Het moet veel duidelijker worden dat de vrijheid om onbeperkt 
behoeften te bevredigen geen houdbare weg is, andere mensen opsluit in een leven waar ze 
niet voor kiezen, of toekomstige generaties met onnodige spullen en veel afval opscheept. 
We beperken reclame voor de meest klimaatbelastende producten en diensten.
• Zet de werkelijke prijs centraal. De ChristenUnie wil de werkelijke prijs als uitganspunt nemen. 
We maken daarom budget vrij voor het verstevigen van organisaties als MilieuCentraal die de 
werkelijke prijs van producten communiceren, met name voor producten die belastend zijn voor 
het milieu of slecht voor het klimaat. 
• Introduceer SUV-taks. We voeren een SUV-taks in om energiezuinig autovervoer te stimuleren 
Tegelijk zorgen we ervoor dat elektrisch rijden na 2025 goedkoper wordt en niet duurder, zoals nu 
dreigt te gebeuren.
• Eerlijke energiebelasting. Energiegebruik van kleine verbruikers wordt fors belast, grotere 
gebruikers betalen een veel lager tarief waardoor zij worden bevoordeeld (‘fossiele subsidies’). 
Er komt een hoger tarief voor grote gebruikers. 
 Duurzamer en slimmer produceren
•  Meer subsidie op duurzame energie en versnelling van de energietransitie 
•  Verlagen belasting op arbeid 
•  Aanscherpen CO 2-heffing industrie
•  Afbouwen fiscale fossiele subsidies/ voordelen
•  Invoeren verpakkingenbelasting 
•  Invoeren vrachtwagenheffing
•  Stimuleren kringlooplandbouw 
•  Belonen duurzame en natuur-inclusieve landbouw door heffing in de keten en nieuwe 
Nederlandse duurzaamheidsstandaard 
•  Beloning broeikasgasopslag en heffing op broeikasgasemissies in landbouw 
58
CHRISTENUNIE VERKIEZINGSPROGRAMMA 2023-2028Circulair produceren
Bewust consumeren leidt niet opeens tot een veel lagere vraag naar productie van goederen. 
Vanwege de eindigheid van ruimtegebruik en van grondstoffen is een circulaire economie nodig 
die efficiënt met grondstoffen en materiaalgebruik omgaat. De ChristenUnie streeft er daarom 
naar zo snel mogelijk circulariteit te bereiken, waar dat kan. De inrichting van de volledige 
grondstofafvalcyclus is nodig inclusief eerlijke beprijzing en afstemming van regelgeving op het 
gebied van grondstof en afval. De beschikbaarheid van grondstoffen die nodig zijn voor duurzame 
energieopwekking behoeft de aandacht van overheden, ook geopolitiek.
 
• Naar minder verpakkingen. Het aantal verpakkingen kan drastisch omlaag, daarmee wordt 
veel milieuschade voorkomen. Wat niet gebruikt wordt hoeft ook niet geproduceerd te worden. 
De ChristenUnie pleit daarom voor een totaalverbod op wegwerpplastic en een vereenvoudiging 
van verpakkingsmaterialen voor goede recycling. We voeren een verpakkingenbelasting in op 
meerlaagse verpakkingen en verpakkingen die minder dan 30% gerecycled materiaal bevatten. 
• Repareerbaarheid en duurzaamheid van producten. We moeten terug naar de situatie dat 
mensen spullen kopen die lang meegaan. Niet-repareerbare gebruiksproducten worden 
geweerd van de Nederlandse markt: fabrikanten moeten tot 10 jaar verplicht reserve-onderdelen 
aanhouden en hierbij service bieden. Hiermee gaan we ‘geplande veroudering’ van producten en 
onnodig milieubeslag tegen. We willen dat producten met minder dan 5 jaar garantie kunnen 
worden verboden op de Nederlandse markt. 
• Recycle materialen zoveel als mogelijk. De ChristenUnie wil adequate recycling bevorderen. 
Producenten worden verantwoordelijk voor identificeerbare stromen zoals bijvoorbeeld luiers. 
Op die manier worden eerlijke prijzen gerekend met gecertificeerde verwijdering en recycling. 
Dit alles moet zodanig worden vormgegeven dat een eerlijk speelveld ontstaat en dat een MKB-
ondernemer dit kan doen zonder zware administratieve verplichtingen.
• Bevorder de deeleconomie. De ChristenUnie zet zich in voor bevordering van de deeleconomie 
(het niet dubbel aanschaffen, maar delen van producten, diensten en productiemiddelen) en 
stimuleert actief instituties en platforms die de deeleconomie stimuleren voor consumenten en 
producenten. De overheid stelt 'slimme regels' voor, waarmee gewenste nieuwe businessmodellen 
worden versterkt en ongewenste modellen minder aantrekkelijk worden gemaakt. 
• Biobased is de toekomst. Veel producten, zoals isolatiemateriaal, worden nu nog geproduceerd 
op basis van fossiele brandstoffen. De komende jaren moet niet alleen het gebruik van fossiele 
brandstoffen, maar ook het gebruik van fossiele grondstoffen geminimaliseerd worden. Bij 
subsidies wordt als voorwaarde gesteld dat materialen biobased zijn. Dit kan ook een nieuw 
verdien model zijn voor boeren die vezelgewassen als hennep, lisdodde of olifantengras kunnen 
verbouwen.
• Niet meer gratis retourneren. Consumenten betalen voortaan aparte retourkosten bij het 
terugsturen van een online verzending. Het kosteloos kunnen retourneren van online bestelde 
producten draagt bij aan ons patroon van ongeremde consumptie en verspilling (een deel van 
retourzendingen wordt nog steeds vernietigd). De prijs voor het retour zenden, die webwinkels nu 
vaak in het aankoopbedrag meenemen, wordt betaald als een product wordt teruggestuurd.
• Strategische autonomie. De ChristenUnie zet zich in voor Europees beleid voor strategische 
autonomie met betrekking tot kritieke grondstoffen. Afhankelijkheid van één leveringsoptie wordt 
zo voorkomen. Voor schaarse (of kunstmatig schaars gehouden) kritieke materialen moet volop 
worden ingezet op onderzoek naar alternatieve grondstoffen die ruim voorhanden zijn. 
59
NIEUWE VERBONDENHEIDDuurzaam importeren
De ChristenUnie bevordert duurzaam consumeren en duurzaam produceren in Nederland en 
Europa. Niettemin zullen er ook nog volop goederen geïmporteerd worden. Strikte milieunormen 
voor Nederlandse en Europese bedrijven mogen er niet toe leiden dat bedrijven hier uit de markt 
worden gedrukt door niet-duurzame bedrijven buiten Europa.
• Bescherm Europese bedrijven tegen niet-duurzame concurrentie. Normen die voor onze 
producten gelden moeten ook van toepassing zijn op importen van elders, zodat een eerlijk 
speelveld ontstaat. De ChristenUnie zet zich in EU-verband in voor een uitbreiding van het Carbon 
Border Adjustment Mechanism  waarbij voor alle grote materiaalstromen een importheffing 
gerekend wordt die recht doet aan Europese bedrijven die in 2045 klimaatneutraal moeten zijn. 
• Wetten voor duurzaam importeren. We breiden de wetten uit om niet duurzaam geproduceerde 
producten op de EU-markt tegen te houden. Naast ontbossing of bosdegradatie gaan ook niet-
recyclebaar plastic en andere producten die niet biobased zijn onder het bereik van de wet vallen.
• Fossiele plasticproductie fiscaal verduurzamen. Vanwege Europese heffingsvrijstellingen komt er 
een nationale regeling voor fossiele (‘virgin’) polymeren, om recycling te stimuleren aan de bron. 
De circa 15 installaties die deze polymeren verwerken worden vooruitlopend op emissies aan het 
einde van de product-levensduur beloond voor inkoop van recyclaat. Dit wordt budgetneutraal 
gedekt vanuit een nationale heffing op hun fossiele inkoop. Zo maken we beleid richting een 100% 
circulaire economie samen met een duurzame industrie rond. 
3.2 • Klimaat en energie
Aangezien het klimaat zich niet aan landsgrenzen houdt is klimaatverandering een wereldwijd vraag-
stuk dat een internationale aanpak vraagt. De ChristenUnie wil dat Nederland zich in Europees 
en internatio naal verband inzet voor goede, bindende afspraken om klimaatverandering tegen te 
gaan. Wij zien het Akkoord van Parijs en de Europese doelstellingen (zoals de Green deal) die daarop 
zijn gebaseerd als een goed fundament. Dat geldt ook voor de Nederlandse Klimaatwet waarin is 
vast gelegd dat we in 2030 55% CO 2-reductie moeten hebben behaald ten opzichte van 1990. De 
ChristenUnie wil 60% reductie in 2030, zodat tegenvallers er niet direct toe leiden dat we het minimale 
doel niet halen. Sinds 1990 is de uitstoot van broeikasgassen met ongeveer 30% verminderd. De 
komende zeven jaar moet dat verdubbelen om de klimaatverandering binnen de perken te houden. In 
een land waarin ruimte schaars is en de besluitvorming soms traag verloopt, is dat een flinke uitdaging. 
 
Energie, energiebesparing en elektrificatie 
Het aandeel duurzame energie in Nederland bedraagt nu 15% van het gehele energieverbruik en 
40% van het elektriciteitsverbruik. Dat is beduidend meer dan vijf jaar geleden, maar nog te weinig. 
De ChristenUnie wil ondersteuning bieden voor wat mensen zelf in hun eigen omgeving kunnen 
doen. We zorgen voor een evenwichtige en eerlijke verdeling van de lasten, zodat we de overstap 
naar klimaatneutraal leven echt met z’n allen kunnen maken. Afscheid nemen van kolen en gas 
betekent dat we veel meer activiteiten moeten elektrificeren en flink blijven besparen op energie. De 
ChristenUnie wil daarom inzetten op energiebesparing en elektrificatie. Er is gericht aandacht nodig 
voor meer duurzame opwekking en voor het oplossen van knelpunten tussen vraag en aanbod.
• Energiebesparing bedrijven. Verspilling wordt ook in bedrijven waar mogelijk tegen gegaan. 
We verstevigen de handhaving van de energiebesparingsplicht onder de Wet milieubeheer en 
ondersteunen bedrijven om het grote aanwezige besparingspotentieel te verzilveren. 
60
CHRISTENUNIE VERKIEZINGSPROGRAMMA 2023-2028• Help burgers energie te besparen. De ChristenUnie stelt jaarlijks 200 miljoen euro extra 
beschikbaar voor het Nationaal Isolatie Programma. Dit helpt burgers energie te besparen.
• Bevorder elektrificatie. Grote afnemers worden gestimuleerd om te elektrificeren, mits daar 
voldoende capaciteit voor op het net is. De ChristenUnie maakt hiervoor extra budget vrij. Er 
komen maatwerk  afspraken met bedrijven. Daardoor kan sneller de overstap gemaakt worden 
naar duur  zame elek  trische productieprocessen. Daar tegenover staat een aanscherping van de 
CO2-heffing voor de industrie. 
• Investeer in wind- en zonne-energie. De ChristenUnie wil dat wind op zee de basis wordt 
van onze energievoorziening. Daarbij passen we het voorzorgsbeginsel toe, zodat negatieve 
ecologische en sociaaleconomische effecten (zoals voor visserijgemeenschappen) worden 
geminimaliseerd. Zo hebben we naast oog voor de energievoorziening oog voor de natuur en de 
belangen van vissers. Om projecten te laten slagen maken we jaarlijks 250 miljoen extra budget 
beschikbaar. Via de regionale energiestrategieën (RES) zetten we ook in op meer duurzame 
energie op land. Hierbij vinden we het belangrijk dat omwonenden via een coöperatie kunnen 
participeren en meeprofiteren. CO 2-beprijzing maakt de noodzaak tot subsidies kleiner, maar 
vooralsnog niet overbodig. Daarom blijft er een vangnetregeling voor het geval de inkomsten de 
kosten niet kunnen dekken. Als een project ondersteuning krijgt, moet de initiatiefnemer in het 
geval van hoge energieprijzen overwinsten afdragen aan de overheid.
• Maak hoogwaardig gebruik van biomassa. Bij het gebruik van biomassa in de energie-
voorziening moet rekening gehouden worden met effecten op bijvoorbeeld biodiversiteit en 
voedselvoorziening. De inzet van biomassa is gericht op hoogwaardige toepassingen, zoals 
bijmengen van biobrandstof in de luchtvaartsector en groen gas in het aardgasnetwerk. 
Verbranden van biomassa wordt op den duur verboden, tenzij dit met de afvang van CO 2 
aantoonbaar tot negatieve emissies kan leiden.
• Stimuleer waterstofinnovatie. Waterstof zal een grote rol vervullen in de verduurzaming van 
de industrie en mobiliteit. Wij zetten in het kader van de nationale energieleveringszekerheid in 
op het tenminste halen van de bestaande doelstellingen. De ChristenUnie wil dat de overheid 
investeert om het aanbod en gebruik van waterstof tot een succes te maken. Naast eigen 
productie in Nederland moeten we ook importfaciliteiten creëren. Ontwikkelingslanden hebben 
vaak goede omstandigheden voor het opwekken van grote hoeveelheden duurzame elektriciteit 
om waterstof mee te maken. Om daarbij te helpen wil de ChristenUnie dat Nederland ruim 100 
miljoen euro extra investeert in het programma H2Global. 
• Kernenergie. Gelet op de nadelen van kernenergie (met name de afvalproblematiek) hebben 
duurzamere vormen van energie onze voorkeur. Gezien de urgentie van het uitfaseren van gas 
en kolencentrales zal kernenergie, inclusief twee nieuwe toekomstige centrales, een integraal 
(tijdelijk) onderdeel van het Nederlandse energiesysteem dienen te zijn. Dit mede gezien de 
noodzaak tot een robuust, betaalbaar, betrouwbaar en duurzaam energiesysteem en de recente 
sterk veranderde globale geopolitieke situatie. Hierbij voorzien we zeer veilige afvalopslag 
mogelijk binnen de EU zoals recent gerealiseerd in Onkalo Finland. De kerncentrale in Borssele 
kan, mits veilig en verantwoord, langer openblijven. Deze centrale mag op termijn vervangen 
worden om een stabiele basis te vormen voor het tot stand brengen van een duurzaam systeem 
waarvan wind en zon de basis zijn. 
• Houd ruimte voor beperkte gaswinning op de Noordzee. De ChristenUnie wil zo snel mogelijk 
naar een energievoorziening op basis van alleen duurzame bronnen. Zelfs in de meest 
optimistische scenario’s wordt de komende jaren nog steeds olie en gas gebruikt. Aangezien 
deze fossiele brandstoffen in de Noordzee kunnen worden gewonnen, moet het onder strikte 
natuurbeschermingsregels mogelijk blijven om naar olie en gas te boren op de Noordzee (niet op 
61
NIEUWE VERBONDENHEIDde Waddenzee). Dat is te verkiezen boven de winning van schaliegas elders. Zodra dit niet meer 
nodig is voor eigen gebruik of er sprake lijkt te zijn van onomkeerbare schade aan de natuur, 
wordt de winning direct stopgezet.
• Investeer in duurzaam vermogen. De natuur wordt met wind en zonne-energie als basis van het 
energiesysteem het meest leidend voor het aanbod van energie. We willen dat de vraag zoveel 
mogelijk meebeweegt met het aanbod, maar hier zitten in de praktijk grenzen aan. Gascentrales 
die nu voor flexibiliteit zorgen in het aanbod, moeten worden omgebouwd naar CO 2-vrije 
centrales op waterstof of een andere regelbare brandstof. Dit vraagt om actieve interventie van 
de overheid, bijvoorbeeld in de vorm van het opzetten van een capaciteitsmarkt, om duurzaam 
vermogen te waarborgen.
• Nationale regie op energieopslag. Met een toenemend aandeel duurzame energie is regie nodig 
op de benodigde opslagcapaciteit voor een stabiel elektriciteitssysteem. We willen hernieuwbare 
opwekking koppelen aan de grootschalige industriële energievraag, en meer gebruik maken van 
slimme apparaten en het elektrisch wagenpark. Projecten die de energietransitie bevorderen en het 
elektriciteitsnet ontlasten, zoals waterstofproductie en batterijen, krijgen een veel lager nettarief. 
•  Voorkom netcongestie. Netbeheerders moeten zonder belemmeringen kunnen investeren 
in noodzakelijke netverzwaringen. Als de kosten hiervoor niet gedekt kunnen worden door 
nettarieven, kan de overheid geld bijstorten, mits daar aandelen tegenover staan. De energie-
infrastructuur moet samen met woningbouw voorrang hebben bij het verdelen van stikstofruimte 
uit de stikstofbank. Voor netbeheerders moet het mogelijk worden om niet meer van first come 
first serve  uit te gaan, maar om prioriteit te geven aan aanvragen van essentiële sectoren. 
• Versnel besluitvorming. Klimaatverandering is crisismanagement geworden. Checks  en balances  
blijven in een crisis belangrijk, maar besluitvorming kan wel versneld worden. Bespoedig 
inspraaktermijnen, gebruikmakend van de EU Net Zero Industry Act . Benut daarnaast alle 
mogelijkheden die de Crisis- en Herstelwet biedt. 
• Investeer in de opslag van industriële CO 2-emissies. De opslag van CO 2 is een tijdelijke transitie-
maatregel op weg naar een emissievrije economie, maar noodzakelijk om de doelstellingen op tijd te 
halen. CO 2-afvang bij de industrie kan worden gefaciliteerd door hiervoor een beperkte infra structuur 
aan te leggen. Deze is gericht op de basisindustrie waar CO 2-emissies in het primaire proces vrij-
komen. Deze investeringen mogen niet ten koste gaan van investeringen die emissies voorkomen. 
 
Duurzaam bouwen, duurzaam wonen
Verduurzaming van alle bestaande huizen en andere gebouwen is een immense opgave en vooral ook 
een zaak van lange adem. Met de start van het door de ChristenUnie geïnitieerde Nationaal Isolatie-
programma is een goed begin gemaakt met het beter isoleren van miljoenen slecht geïsoleerde 
woningen. Gelet op de hoge kosten voor burgers en het verschil in draagkracht is er meer nodig. 
• Investeer in het Nationaal Isolatieprogramma. Het Nationaal Isolatieprogramma wordt 
voortgezet en uitgebreid. Slecht geïsoleerde huizen worden met voorrang verbeterd, straat voor 
straat, zonder ingewikkelde procedures en subsidieaanvragen. We stellen gemeenten in staat dit 
waar te maken door per jaar € 200 miljoen beschikbaar te stellen. 
• Geen energiearmoede meer in 2030. Regio’s en wijken met slecht geïsoleerde huizen en bewoners 
met lage inkomens moeten vooraan staan bij de energietransitie. We stellen als doel dat er 
in 2030 in Nederland geen energiearmoede meer voorkomt. Dat betekent dat de huizen van 
huishoudens met lage inkomens ook duurzaam zijn. Deze huishoudens mogen nooit meer dan 
tien procent van hun inkomen kwijt zijn aan de energierekening. Om dat te bereiken komen 
verduurzamingssubsidies die beschikbaar zijn voor woningeigenaren ook beschikbaar voor VvE’s.
62
CHRISTENUNIE VERKIEZINGSPROGRAMMA 2023-2028• Alle huizen energiezuinig. Het Nationaal Isolatieprogramma helpt mensen de komende jaren 
hun huis te verduurzamen. Dat maakt het mogelijk om op een gegeven moment te voldoen aan 
een duurzaamheidsnorm. Bij het verhuren of verkopen van een kantoor is het al verplicht om 
label C te hebben. Huurhuizen met label E, F of G mogen vanaf 2030 niet meer verhuurd worden. 
Daar voegen we label D-woningen aan toe. Woningcorporaties moeten al twee jaar eerder zover 
zijn. Bij koopwoningen maken we het mogelijk om binnen twee jaar na verhuizing ten minste 
energielabel C te bereiken. Voor alle gebouwen wordt onderzocht of de energielabelsystematiek 
vervangen kan worden door een maatvoering waarbij het daadwerkelijk energieverbruik meer 
centraal komt te staan. 
• Wijkgerichte aanpak bestaande bouw. In de bestaande bouw wordt jaarlijks in een wijkgerichte 
aanpak een ambitieus, realistisch aantal woningen voorzien van een duurzame warmteoplossing. 
Gemeenten krijgen hierbij houvast door middel van duidelijke standaarden voor verschillende 
woningtypes. Deze grote operatie kan niet zonder heldere doelen, nationale regie en concrete 
ondersteuning van gemeenten.
• Klimaatbestendige nieuwbouw. Bij nieuwbouw gaat het om energiebesparing, gasvrij bouwen 
én om klimaatbestendigheid. Dat betreft de omgang met water en het voorkomen van hittestress. 
Gemeenten krijgen meer mogelijkheden om te sturen op klimaatbestendigheid. 
• Investeer in een duurzame warmtevoorziening. De huidige inzet op warmtenet-projecten zetten 
we door. Het merendeel van de gebouwen zal voorlopig niet voor een warmtenet in aanmerking 
komen. Deze moeten via een stapsgewijze aanpak naar een duurzame warmtevoorziening 
toegroeien, zoals de hybride warmtepomp. Op termijn kan via het bestaande gasnetwerk 
groen gas geleverd worden. Richting woningeigenaren wordt duidelijk aangegeven wanneer de 
gaslevering definitief stopt en wat voor hen een logisch alternatief is, zodat zij voldoende tijd 
hebben om zich voor te bereiden.
• Circulair bouwen en materialenbank. Bij renovatie en nieuwbouw wordt zoveel mogelijk circulair 
en bio-based gebouwd. Dat stimuleert een zuiniger gebruik van materialen. De ChristenUnie wil 
dit ondersteunen en waar nodig ook ‘banken’ instellen waar materialen voor hergebruik worden 
in- en verkocht. 
• Verduurzaming appartementencomplexen. Het Rijk komt met een gerichte aanpak voor verduur -
zaming van VvE’s en regelt dat besluitvorming in VvE’s om te verduurzamen eenvoudiger wordt. 
• Financieren isolatie en warmtevoorziening. Gebouwgebonden financiering is qua wettelijke 
grondslag en uitvoering te complex gebleken. Daarom zijn er alternatieven nodig om financiering 
van isolatie en duurzame warmte aantrekkelijk te maken. Bijvoorbeeld via het Warmtefonds. 
• Energiecoöperaties en lokale initiatieven. We willen toe naar een lokaal vormgegeven energie-
systeem van volledig hernieuwbare energie. Energiecoöperaties brengen de energietransitie 
dichter bij de burger. De ChristenUnie investeert in de ondersteuning van deze energiecoöperaties. 
We willen dat lokale participatie in duurzame energieprojecten wordt gestimuleerd, waarbij ten 
minste vijftig procent lokaal eigenaarschap het uitgangspunt is. 
• Investeer in lokale energieopslag. Thuis energie opwekken en gebruiken of opslaan moet de norm 
worden. Elektrische auto’s en laadpalen worden zo genormeerd dat ze kunnen laden en ont laden 
op momenten van een lokaal energietekort of overschot. Warmtepompen krijgen een zoge naamde 
‘kill switch’ , waarmee deze tijdelijk uitgezet worden als de energie niet meer beschikbaar is.
• Zon op dak en laadpalen in Bouwbesluit. Geschiktheid van daken voor zonne-energie en het 
aanleggen van laadinfrastructuur worden verplichte eisen in het Bouwbesluit utiliteitsbouw.
• Daken en gevels Rijksoverheid. Plannen om geschikte daken en gevels van rijksgebouwen te 
voorzien van zonnepanelen worden versneld uitgevoerd. De overheid geeft het goede voorbeeld, 
ook op het gebied van energiebesparing en zuinige verlichting. 
63
NIEUWE VERBONDENHEID• Behoud een regeling voor zonnepanelen. Zonnepanelen bij mensen thuis dragen bij aan 
draagvlak voor de transitie. Ook na het afbouwen van de salderingsregeling moet een redelijk 
rendement op zonnepanelen mogelijk blijven, bijvoorbeeld door zonnepanelen in de ISDE-
regeling op te nemen.
• Filter rook van houtkachels. Voor het stoken van hout in nieuwbouwwoningen worden alleen 
ecodesign kachels met rookgasfiltering toegestaan. Binnen de bebouwde kom moeten bestaande 
openhaarden en houtkachels worden voorzien van rookgasreiniging. Dat kan indien nodig met 
een subsidie of duurzaamheidslening.
 
Duurzame industrie
De ChristenUnie wil voorkomen dat de industriële productie Nederland verlaat, terwijl onze 
consumptie gelijk blijft. In dat geval is er op wereldschaal juist meer in plaats van minder milieu-
druk. Daarom willen we inzetten op het vergroenen van de bestaande industrie in Nederland. Het 
ontwikkelen van groene technieken als rijk land kan ontwikkelingslanden helpen bij het vergroenen 
van hun industrie. 
• Beprijs broeikasgassen. We steunen het Europese plan om versneld de uitstootrechten voor 
broeikas  gassen in het emissiehandelssysteem in 2040 naar nul af te bouwen (in plaats van 
in 2050). Zo worden grote uitstoters ertoe gedwongen te verduurzamen of minder te gaan 
produceren. De ChristenUnie ondersteunt ook de uitbreiding van dit systeem naar de scheepvaart 
en naar alle lucht vaart binnen Europa. Daarbovenop voert Nederland nog een aanscherping door 
met een hogere CO 2 prijs, waardoor bedrijven nog meer geprikkeld worden om op korte termijn te 
gaan verduurzamen.
• Reguleer de industrie & stimuleer maatwerk verduurzaming. Om de industrie te laten 
bijdragen aan het voorkomen van klimaatverandering voeren we diverse maatregelen in, zoals 
een verpakkings belasting, NOx-heffing, aanscherping van de raffinaderijvrijstelling en een 
verlenging en aanscherping van de CO 2 heffing. Daar tegenover staat dat de ChristenUnie 300 
miljoen euro extra beschikbaar stelt aan de industrie om de overstap van fossiele naar duurzame 
productiemethoden te realiseren. In ruil voor een bijdrage aan de uitstootreductie zal de overheid 
scherpe afspraken moeten maken over het daadwerkelijk realiseren van de reductie op de 
afgesproken datum. Daarmee wordt zekerheid gecreëerd voor de landelijke reductiedoelstellingen, 
maar belangrijker nog, ook voor omwonenden die overlast ervaren en gezondheidsrisico’s lopen.
• Verbod op reclame door bedrijven die fossiele brandstoffen produceren. Er komt een verbod 
op reclame door bedrijven die zich bezighouden met de productie van fossiele brandstoffen 
(olie, kolen en gas) en op verkooppunten voor fossiele brandstof komt een waarschuwing over de 
schade van fossiele brandstof, bijvoorbeeld een waarschuwingssticker op de benzinepomp.
• Evalueer welke industrie toekomstperspectief heeft. De overgang naar een duurzame industrie 
vraagt een nieuwe afweging welke industrie bij Nederland past. Net zoals in de naoorlogse 
periode komt er daarom een heldere industrievisie. Voor sommige bedrijven, zoals TATA  Steel, 
zullen de komende jaren duidelijk moeten maken of er daadwerkelijk toekomst is in Nederland en 
of moederbedrijven voldoende willen investeren in die toekomst.
• Investeer in een mix van duurzame opwekking en opslag. Directe elektrificatie heeft de voorkeur 
maar ook de ontwikkeling van de (groene) waterstofketen is van groot belang. Zo moet de 
overheid zeker stellen dat de infrastructuur hiervan wordt ontwikkeld en er in ieder geval een deel 
eigen productie in Nederland plaatsvindt. Ook moet het in de transitie mogelijk zijn om blauwe 
waterstof met CO 2 opslag (CCS) te ontwikkelen. Dat is noodzakelijk om de klimaatdoelen op korte 
termijn te halen. 
64
CHRISTENUNIE VERKIEZINGSPROGRAMMA 2023-2028Versterk milieubeheer
De ChristenUnie wil zich niet alleen voor wereldwijde milieuproblemen inzetten, maar vooral ook voor 
ons lokale leefmilieu. Schone bodem, rustige gebieden en heldere wateren. Dat is waar we voor gaan.
 
• Strikte handhaving. De laatste jaren zijn er te veel incidenten met bedrijven geweest waarbij 
uitstoot van stoffen werd geconstateerd die schadelijk zijn voor het milieu. Omgevingsdiensten 
en de GGD zijn onvoldoende in staat gebleken snel en adequaat te handelen. In het neoliberale 
beleidskader van de afgelopen veertig jaar is nadrukkelijk gekozen voor zelfregulering van 
bedrijven als het gaat om schadelijke stoffen. Deze zelfregulering is te ver doorgeschoten. 
De overheid moet de sociale grondrechten op het gebied van leefmilieu en volksgezondheid 
garanderen door zelf normen te stellen en deze goed te handhaven.
• Pak milieuvervuilers aan. PFAS-verbindingen en andere zeer zorgwekkende stoffen worden bij 
de bron aangepakt om te voorkomen dat deze langdurig problemen veroorzaken in ons water -
systeem. Aanstichters van milieuvervuiling, zoals Chemours en TATA  Steel, worden aangesproken 
op en verantwoordelijk gehouden voor de gevolgen van de vervuiling. Kosten voor reiniging, en 
eventuele gezondheidseffecten worden op hen verhaald.
• De verouderde en vervuilende Kooksgasfabriek 2 van TATA wordt gesloten. De Kooksgasfabriek 
2 is verantwoordelijk voor een groot deel van de uitstoot van schadelijke stoffen en de 
gezondheids schade in de omgeving. Sluiting van de fabriek is gepland in 2030, maar de 
gezondheid van de omwonenden mag niet voor nog zeven jaar op het spel worden gezet. De 
overheid zet zich samen met de provincie Noord-Holland in voor een zo snel mogelijke sluiting.
• Voorzorgsprincipe bij verontreiniging. Er wordt een inventarisatie uitgevoerd naar stoffen waarvan 
onbekend is of het vermoeden bestaat dat ze schadelijk zijn voor mens en natuur. Daarmee voor -
komen we situaties zoals bij PFAS, waarbij na decennia de gevolgen bijna niet meer te overzien zijn.
• Bescherm mens en natuur tegen schadelijke uitstoot en stoffen. Er komt een wettelijk recht 
voor omwonenden om een onderzoek te eisen naar hun gezondheid bij een redelijk vermoeden 
van blootstelling aan schadelijke stoffen door bedrijfsactiviteiten in de omgeving. Producten met 
micro- en nanoplastics waar gelijkwaardige alternatieven voor zijn, worden verboden. 
• Gezondheid centraal bij vergunningen industrie. De overheid gaat de leefomgeving van 
omwonenden beter beschermen door de laatste inzichten over gezondheidsrisico’s leidend te laten 
zijn in de vergunningverlening en handhaving. Hiervoor is een aanpassing van het systeem nodig, 
waarbij niet alleen gekeken wordt naar de maximaal toegestane emissies van bedrijven zoals TATA 
Steel en Chemours, maar ook naar de effecten op de gezondheid van de omwonenden.
• Slachtoffers van milieuovertredingen verdienen bescherming. Slachtoffers van milieu-
overtredingen – zoals mensen met longziekten, vervuilde grond, gevolgen van aardbevingen 
zoals in Groningen – moeten voortaan als eerste worden betaald als de overtreder failliet gaat. 
Nu staan deze schuldeisers achterin de rij. Deze laatsten moeten juist de eersten zijn.
•  Ga voor schone lucht. Het Rijk zet zich in om ervoor te zorgen dat veel meer gemeenten en 
provincies het Schone Lucht Akkoord meeondertekenen. Zo wordt de ambitie van 50% gezond-
heids  winst gehaald. 
3.3 • Dienende ondernemers en bloeiende 
 bedrijven die maatschappelijk bijdragen 
Ondernemers spelen een belangrijke en gewaardeerde rol in ons land. Ondernemers leveren met 
hun creativiteit, lef en ondernemingszin goederen, diensten en oplossingen die burgers helpen, 
ongeacht of het nu gaat om de reparatie van een lekkend dak, de schilder, de onderhoudsmonteur, 
65
NIEUWE VERBONDENHEIDde autogarage. Consumentenproducten en –technieken (denk aan de smartphone) beïnvloeden 
ons gedrag en onze cultuur: daarin is veel moois maar het aanbod vraagt ook maatschappelijke 
zelfreflectie. Verdienen en dienen moeten bij elkaar worden gehouden, evenals produceren en 
beheren. Het is een zegen als juist ondernemers in hun ondernemende en leidinggevende rol de 
samenleving voorgaan in goed rentmeesterschap. 
De ChristenUnie is zuinig op ondernemers en ziet ze als onmisbare partners in de transitie naar een 
duurzame economie. Het grote en internationale bedrijfsleven is van belang voor onze economie. 
Maar het brede mkb draagt vooral sterk bij aan de regionale en nationale werkgelegenheid en 
inkomens. De ChristenUnie hecht aan een eerlijk speelveld en heldere duurzaamheidskaders zodat 
ondernemers hun werk kunnen doen, en in meerdere opzichten van ‘toegevoegde waarde’ zijn. Zij 
dragen niet alleen bij aan groei van het bruto binnenlands product, maar vooral aan welvaart in 
brede zin. De economie doet het immers pas ‘goed’ als ondernemers echte waarde creëren, als 
werkenden bestaanszekerheid hebben en als we binnen de ecologische grenzen van de aarde blijven. 
 
Het belang van het mkb en familiebedrijven
Ondernemers geven vorm aan goed werkgeverschap. Ze voegen ook sociale meerwaarde toe 
aan de samenleving. Wel heeft de coronacrisis, net als eerder de bankencrisis, ook laten zien 
hoe afhankelijk ondernemingen zijn van een goed functionerende overheid en van publieke 
voorzieningen. Die afhankelijkheid schept verplichtingen. Van ondernemers en bedrijven mag 
gevraagd worden om dienstbaar te zijn aan de samenleving. 
• Geef het mkb kansen bij aanbestedingen. Om mkb-bedrijven meer mogelijkheden te geven bij 
overheidsaanbestedingen, zorgen alle overheden ervoor dat het papierwerk tot een minimum 
wordt beperkt en dat opdrachten zo min mogelijk worden geclusterd. Gunningseisen mogen niet 
onnodig zwaar zijn. Niet de goedkoopste, maar de kwalitatief beste aanbieding moet worden 
gekozen en ook Europese aanbestedingsnormen worden minder rigide.
• Ambulante handel beschermen. Markthandelaren zijn waardevol voor onze economie. Daarom 
beschermen we hen door hen zoveel mogelijk zekerheid te bieden omtrent de duur van hun 
marktvergunningen. We adviseren en streven er naar dat marktvergunningen een minimale 
looptijd van 12 jaar hebben.
• Zorg voor snelle betaling door overheden. De Rijksoverheid en de aan haar gelieerde organisaties 
– ZBO’s en Inspecties – moeten ten minste 90% van de openstaande facturen binnen 30 dagen 
betalen.
• Maak de overheid bereikbaar voor ondernemers. Veel ondernemers willen niets liever dan zich 
richten op hun onderneming. We willen hen daarin maximaal ondersteunen. Net als voor burgers 
moet de overheid eenvoudig bereikbaar zijn voor bedrijven met bekwame zaakbehandelaars. We 
zorgen dat lokale, provinciale en landelijke regeldruk verminderen én dat ondernemers snel en 
toegankelijk terecht kunnen bij de overheid.
• Baanbrekende innovaties. Veel innovaties komen tot stand zonder subsidies, maar soms 
kan stimulering van de overheid helpen. We herintroduceren kleine innovatieregelingen om 
de toegang tot kapitaal voor het mkb te verbeteren. We stimuleren coöperatieve vormen van 
kredietverstrekking en investeringsmaatschappijen die bijdragen aan sociaal verantwoord 
ondernemen. De regels moeten simpeler worden en beter worden toegespitst op baanbrekende 
innovaties in het mkb. 
• Alle bedrijven rapporteren over duurzaamheidsaspecten. Niet alleen beursgenoteerde bedrijven 
maar ook mkb-bedrijven moeten zich verantwoorden over hun inzet op duurzaamheid. Dat 
66
CHRISTENUNIE VERKIEZINGSPROGRAMMA 2023-2028moet op een eenduidige, betrouwbare en toegankelijke manier, zonder onnodige kostbare 
administratieve lastendruk. 
• Verbeter de positie van ondernemers bij faillissement. In lijn met de door de ChristenUnie 
geïnitieerde positieverbetering voor mkb-ondernemers bij WHOA-akkoorden, wordt het 
faillissements recht verbeterd ten gunste van de mkb-er: de concurrente schuldeiser (vaak 
de mkb-er) verdient een gelijkwaardige positie aan de preferente schuldeiser (de bank en de 
belastingdienst). Om het aantal faillissementen tot een minimum te beperken, komt er een 
meldings plicht voor bedrijven waarvan het eigen vermogen vrijwel nihil is geworden. Zodat de 
rechter een bewindvoerder kan aanstellen om zo het bedrijf te redden van de ondergang.
• Koester familiebedrijven door een faire bedrijfsoverdracht. De continuïteit van een familiebedrijf 
mag niet in gevaar komen wanneer deze van de ene generatie naar de volgende wordt over -
gedragen. Zeker voor bedrijven in de agrarische sector, met vaak dure grond én relatief 
lage verdiensten, is een goede (fiscale) regeling bij bedrijfsoverdracht van levensbelang. We 
handhaven daarom de BOR-regeling. Wel kan deze beperkt worden voor niet bedrijfs gebonden 
activa als onroerend goed en liquiditeiten. En tegelijk willen we zorgen dat geld dat in het familie-
bedrijf zit na de bedrijfsoverdracht in het bedrijf blijft en niet vrijwel belastingvrij bij privépersonen 
terecht komt. Om te voorkomen dat belastingheffing bij de overdracht tot liquiditeitsproblemen 
leidt, stellen wij een verruiming van de betalingsperiode voor.
• Perk oneigenlijk gebruik van box 2 in. We perken de mogelijkheid in om eindeloos te lenen van 
het eigen bedrijf. Dat geldt ook voor de renteaftrek. De Belastingdienst gaat er beter op toezien 
dat er een marktconform salaris wordt uitgekeerd aan de directeur-grootaandeelhouder.
Vernieuwend industrie- en innovatiebeleid
Nederland is een goede plek voor een duurzame industriële productie, qua ligging, infrastructuur en 
beroepsbevolking. Om te grote afhankelijkheid van productie buiten Europa te voorkomen, kiezen we 
voor een gericht stevig industrie- en topsectorenbeleid op Europese en nationale schaal. De komende 
jaren zijn cruciaal voor de vraag of het lukt om voortvarend te groeien naar een klimaatneutrale en 
circulaire industriële sector in Nederland. Innovatie door onderzoekers en ondernemers levert ons 
land veel kansen op. Innovatie zorgt voor betere medische zorg, een veiliger wereld en schone en 
zuinige productietechnieken. We willen het innovatiebeleid versterken, met speciale aandacht voor 
Nederlandse start- en scale-ups en bedrijven die in hun sector wereldwijd koploper zijn.
• Ontwikkel een nationale visie op de maakindustrie. De visie op de verduurzaming van de 
maakindustrie in 2050, zoals in de afgelopen kabinetsperiode ingezet, wordt geconcretiseerd naar 
routekaarten en bijbehorende investeringsplannen en prestatieafspraken.
• Investeer in meer zelfvoorzienende productie. De overheid schept de randvoorwaarden voor een 
internationaal concurrerende, competitieve maakindustrie in ons land en in de EU. Bijvoorbeeld 
met goed kennis- en innovatiebeleid en door waar nodig financiële steun. Zo krijgen en behouden 
Nederland en de EU strategische autonomie met betrekking tot voor onze samenleving cruciale 
productieketens.
• Maak een fonds voor doorbraaktechnologieën. De transformatie van de (basis)industrie vraagt 
fundamenteel andere productieprocessen. Naast investeringen in fundamenteel onderzoek, 
investeren we daarom ook in (onderzoek naar) het toepassen van nieuwe technologie en 
snelle opschaling daarvan. De stimuleringsmogelijkheden worden uitgebreid en gericht op 
maatschappelijke missies als circulaire productietechnieken en grootschalige elektrificatie.
• Versterk de regionale industrieclusters. Ons land kent vijf regio’s waar de energie-intensieve 
basis industrie is geclusterd: Rotterdam/Moerdijk, Zeeland (Terneuzen en omstreken), 
67
NIEUWE VERBONDENHEIDNoordzeekanaalgebied, Noord-Nederland (Eemshaven-Delfzijl en Emmen) en Chemelot (regio 
Geleen, Limburg). Deze regio’s zijn de plekken waar de ontwikkeling naar een circulaire en 
klimaatneutrale industrie daadwerkelijk vorm kan en moet krijgen. De regionale samenwerking 
tussen bedrijfsleven, overheid, kennisinstellingen en het beroepsonderwijs wordt versterkt. 
Bijvoorbeeld door via het Nationale Programma Regionale Energiestrategieën (RES) de rol die 
deze industriële clusters kunnen hebben in de energietransitie te coördineren.
• Een gelijk speelveld voor de Nederlandse industrie en detailhandel. Alle Europese regelingen 
op het gebied van milieu, veiligheid, staatssteun en arbeid verdienen bescherming omdat zij 
uitdrukking geven aan onze gedeelde waarden. We willen dat de Europese Unie strenger optreedt 
tegen oneerlijke concurrentie en staatssteun en onze maakindustrie beschermt tegen dumping. 
Tegelijkertijd willen we dat de EU zich inspant om dumping door EU-lidstaten zelf, bijvoorbeeld in 
West- Afrika, te voorkomen. We willen internationale samenwerking binnen de klimaatconventie 
van de Verenigde Naties om koolstoflekkage te voorkomen.
• Zet in op missie-gedreven kennis- en innovatiebeleid. We willen het Nederlandse toponderzoek 
in onze topsectoren bevorderen. We investeren in onze kenniscentra en de TO2-instituten voor 
toegepast onderzoek: Marin, TNO, Deltares, NLR en Wageningen-Research. Het missiegedreven 
topsectoren- en innovatiebeleid wordt versterkt door in te zetten op publiek-private samen-
werking in de hele keten, van innovatie, naar start-up, naar scale-up. Tegelijk willen we het 
topsectorenbeleid evalueren om te bezien of dit het algemeen belang voldoende meeneemt 
en recht doet aan het belang van het MKB en het zonodig bijsturen. De basisinfrastructuur 
voor metrologie (VSL) moet weer in overheidshanden komen. Wij ondersteunen de Lissabon-
doelstelling om 3% van ons nationaal inkomen te besteden aan onderzoek en innovatie.
• Vakmensen op alle niveaus. De beschikbaarheid van goed opgeleide vakmensen op alle niveaus 
is bepalend voor de omzetgroei van een onderneming. De overheid draagt eraan bij dat onderwijs 
en arbeidsmarkt elkaar op alle niveaus vinden, bijvoorbeeld bij de uitvoering van de routekaart 
voor ‘menselijk kapitaal’ die door de gezamenlijke topsectoren is opgesteld.
• Investeer in start-ups en scale-ups. Om in de toekomst talentvolle ondernemers in Nederland te 
houden, slaan ondernemers, financiers en overheid de handen ineen. Er komt meer investerings-
kapitaal vrij als vervolg op het SEED-fonds. Nederland stimuleert start-ups die met hun innovatie 
de wereld beter maken en mensenrechten verdedigen. Nederland opent een apart Impact 
Economy Patent Register voor unieke innovaties die hieraan bijdragen.
• Stimuleer investeringen door pensioenfondsen. Pensioenfondsen beschikken over veel geld dat 
ze namens ons beheren maar de afgelopen jaren is hun aandeel in financiering van Nederlandse 
bedrijven teruggelopen tot slechts 12%. Wij willen dat zij meer in Nederlandse bedrijven gaan 
investeren en zo hun aandeel nemen in de transitie en verduurzaming van onze economie.
• Aandacht voor ondernemerschap in het onderwijs. Opleidingen krijgen een ondernemers-
keurmerk en stages mogen ingevuld worden met een eigen bedrijf.
 
Maatschappelijk verantwoord ondernemen 
Het is belangrijk dat ondernemingen zich rekenschap geven van hun omgeving. Maatschappelijk 
verantwoord ondernemen, oog hebben voor het belang van mens, milieu en samenleving moet de 
norm zijn. Gelukkig gebeurt dat steeds meer. Zo worden bedrijven onderdeel van de oplossing en 
onze toekomst. 
• Bind bedrijven aan normen. Uitgangspunt is dat bedrijven die van overheidssteun gebruikmaken, 
de OESO-normen rond internationaal maatschappelijk verantwoorde ondernemen onderschrijven 
en naleven. Bedrijven kunnen worden uitgesloten van overheidssteun en aanbestedingen, als zij 
68
CHRISTENUNIE VERKIEZINGSPROGRAMMA 2023-2028geen actie ondernemen om mensenrechtenschendingen, zoals kinder- en dwangarbeid, in de 
productieketen te voorkomen.
• Zorgplicht voor de hele productieketen. De overheid ondersteunt sectoren waar mogelijk om 
heldere codes te ontwikkelen betreffende de (internationale) zorg- en rapportageplicht van 
bedrijven op het gebied van arbeid, mensenrechten, milieu en eerlijke handelspraktijken. Als 
een sector onredelijk lang geen stappen onderneemt, of als er een grote groep achterblijvers is, 
ondersteunen we het wettelijk vastleggen van verplichtingen.
• Keer de bewijslast om. Als een ondernemer grondstoffen of producten uit een sterk verdachte 
regio betrekt, kan de overheid eisen dat de ondernemer aantoont dat het bedrijf de toeleverings-
keten op orde heeft en er geen sprake is van bijvoorbeeld kinderarbeid.
• Maak productieketens traceerbaar. Weet wat je koopt. Initiatieven rond het steeds meer 
zichtbaar en traceerbaar maken van de productieketen op het gebied van duurzaamheid en 
sociale impact worden ondersteund, zodat de consument een afgewogen keuze kan maken.
• Weer slechte producten uit winkels. Producten waarvan de productie in strijd is met inter nationale 
afspraken op het gebied van mensenrechten, kinderarbeid of milieu, worden uit winkels geweerd.
• Erken ondernemingen met een maatschappelijke missie. Veel ondernemingen, zeker sociale 
ondernemingen, hebben hun maatschappelijke missie op één staan. Betere herkenning van en 
erkenning voor deze ondernemingen is nodig. Daarom komt er een aparte modaliteit voor deze 
bedrijven in het Burgerlijk Wetboek: de Besloten Vennootschap maatschappelijk (BVm).
 
Banken en financiële markten ten dienste van de samenleving
Banken die maatschappelijk verantwoord ondernemen, stellen het belang van hun klanten, 
burgers en bedrijven voorop. Na de bankencrisis zijn niet alle systeemproblemen opgelost. De 
eigenvermogensbuffers van banken zijn beter, zeker in Nederland, maar nog steeds gering. Wel 
heeft de coronacrisis laten zien dat de verbeteringen die zijn doorgevoerd sinds de kredietcrisis 
positief hebben bijgedragen aan de stabiliteit van de financiële sector. De spanning tussen wie 
de risico’s neemt, wie de risico’s draagt en hoe daarop wordt toegezien, bestaat echter nog altijd. 
Wil de financiële sector weer schokbestendig worden, dan is het nodig dat evenwichtiger wordt 
omgegaan met risico’s en dat variabele beloningen – bonussen – blijvend aan banden worden 
gelegd. Het stevig aanpakken en voorkomen van witwasfraude en terrorismefinanciering horen 
daarbij. Banken spelen een belangrijke rol bij het financieren van de transitie naar een duurzame 
klimaatneutrale economie. 
• Geef de Volksbank terug aan het volk. De Volksbank, nu nog in overheidshanden, wordt zodra 
dat kan teruggeven aan het Nederlandse volk, als coöperatieve bank. Daarmee wordt een nieuwe 
standaard gezet voor dienstbaar, maatschappelijk betrokken en service-gericht bankieren. Voorals-
nog ligt het in de rede dat de staat deels aandeelhouder blijft van zowel de Volksbank als ABN AMRO .
• Betere financiering voor het MKB. Het midden- en kleinbedrijf moet laagdrempelig toegang 
hebben tot financiering om goed te kunnen ondernemen. Daarvoor zetten we de plannen voor 
een mkb financieringshub naar Brits voorbeeld door. Overheidsorganisaties en -fondsen zoals 
Qredits, InvestNL en het Groeifonds sluiten aan en worden zo makkelijker toegankelijk worden 
voor het MKB.
• Verplicht banken tot hogere buffers. Betrouwbare banken hebben een betere solvabiliteit. 
De buffers van banken moeten daarom verder omhoog. Naarmate een bank meer risico’s loopt, 
moet de solvabiliteitsnorm hoger moeten zijn.
• Belasting op financiële transacties. Met transacties op financiële markten wordt buitensporig 
veel winst gemaakt, terwijl daar bijzonder weinig belasting over wordt betaald. Bovendien wordt 
69
NIEUWE VERBONDENHEIDer nauwelijks maatschappelijke waarde toegevoegd, terwijl er wel veel schade kan worden 
aangericht in de reële economie. Omdat financiële markten zich weinig van landsgrenzen 
aantrekken, is een internationale belasting op financiële transacties nodig – de Tobintaks – die 
financiële speculatie via transacties in valuta, effecten en derivaten tegengaat. Nederland sluit 
zich om te beginnen aan bij landen als Frankrijk en Duitsland, die een transactiebelasting hebben 
ingevoerd of gaan invoeren op aandelentransacties.
• Behandel inkoop eigen aandelen als dividenduitkering. We willen dat de inkoop van eigen 
aandelen door de fiscus wordt behandeld als een vorm van dividenduitkering en dat op de inkoop 
van eigen aandelen dividendbelasting wordt ingehouden. Wel moet het mogelijk blijven voor 
bedrijven om zich goed te beschermen tegen vijandelijke overnames.
• Verplicht financiële instellingen tot een klimaatstresstest. Financiële instellingen, zoals banken, 
verzekeraars en pensioenfondsen, worden verplicht hun beleggingsportfolio door te rekenen op 
klimaatimpact en gevoeligheid voor klimaatverandering. De Nederlandsche Bank komt met een 
zwarte lijst van activiteiten die niet kunnen.
• Pak witwasfraude en terrorismefinanciering aan. Het toezicht op integriteit moet steviger, maar 
proportionaliteit van wet- en regelgeving op nationaal en internationaal niveau moet niet uit het 
oog worden verloren. Aangezien de problematiek grensoverschrijdend is, willen we een Europese 
autoriteit die toezicht gaat houden op verdachte geldstromen.
• Stel een verbod in op flitshandel. Met ‘ high frequency trading ’ , het aankopen en verkopen van 
financiële producten in een fractie van een seconde, worden elke dag vele miljoenen verdiend. 
Wij willen dit aan banden leggen en het liefst verbieden.
• Cash betalen blijft mogelijk. Contant betalen moet in alle winkels en bij overheidsinstellingen 
mogelijk blijven. Nederland staat daarom positief ten opzicht van het voorstel van de Europese 
Commissie om dit wettelijk te regelen. Het Rijk geeft het goede voorbeeld door afspraken 
met gemeenten en provincies te maken om contant betalen te borgen bij alle gesubsidieerde 
instellingen zoals wijkcentra en bibliotheken en bij parkeren.
3.4 • Landbouw en voedsel 
Boeren, tuinders en vissers leveren producten die we dagelijks op ons bord vinden. De ChristenUnie 
heeft grote waardering voor hen en hun levensbelangrijke producten. Vaak zijn het familiebedrijven 
die, met inzet van veel tijd en veelal tegen te lage prijzen, ons van voedsel voorzien en voor onze 
omgeving zorgen. Intussen dragen ze bij aan ons prachtige Nederlandse landschap en geven ze 
als rentmeesters invulling aan Gods opdracht om de schepping te bewerken en te bewaren. We 
waarderen onze agrarische sector. Tegelijkertijd stellen we vast dat de richting waarin het landbouw- 
en voedselsysteem zich onder invloed van beleid en commerciële belangen heeft ontwikkeld tot een 
verstoring van het evenwicht met omgeving en natuur heeft geleid. De ChristenUnie streeft naar 
een meer extensieve en natuur-inclusieve landbouwsector, met uiteindelijk een kleinere veestapel 
en minder veevoer van ver, passend in de omgeving. Daarnaast heeft landbouw, net als andere 
sectoren, een bijdrage te leveren aan het beperken van de klimaatverandering. 
In de landbouw wordt sinds eeuwen gebruik gemaakt van kringlopen, waarbij dieren naast melk, 
vlees en eieren ook de mest produceerden die op de akkers werd gebruikt om de gewassen te laten 
groeien. Dit kringloop model is vandaag opnieuw nodig. We willen kringlopen van voedingsstoffen 
en mineralen die op lokaal, regionaal en nationaal niveau in balans zijn. We willen werken aan 
een landbouw  sector die duurzaam verbonden is met landschap en natuur en oog heeft voor 
dierenwelzijn. 
70
CHRISTENUNIE VERKIEZINGSPROGRAMMA 2023-2028In balans met de omgeving en de natuur
De ChristenUnie wil werken aan een vitale agrarische sector, die zowel wat betreft omvang als 
werkwijze in balans is met de omgeving. We volgen het principe om bodem en water als sturend 
te beschouwen voor wat kan en moet. We willen stimuleren door het goede te belonen, we willen 
ontmoedigen door vervuiling of emissies te beprijzen (belasten) en te normeren. Wij willen boeren 
fair belonen voor de groene diensten en het beheer dat ze leveren. 
• Maak grondgebondenheid een randvoorwaarde. We werken de komende 10 tot 15 jaar toe naar 
een grondgebonden melkveehouderij, die in balans is met de omgeving en het benodigde ruwvoer 
op eigen grond of in de directe omgeving produceert. Dat past helemaal bij het kringloop-principe. 
Grondgebondenheid kan op verschillende manieren worden ingevuld, bijvoorbeeld met een 
combinatie van een maximaal aantal koeien en maximale melkproductie per hectare.
• Start een kenniscentrum bedrijfsovername en -start. De overheid start in samenwerking 
met NAJK, LTO en de banken een Kenniscentrum Bedrijfsovername en -start, met als doel 
jonge boeren te begeleiden bij een bedrijfsovername en/of bedrijfsstart. Ook zorgen we voor 
vestigingssteun als een duwtje in de rug. 
• Sluit de nutriëntenkringlopen. We willen een sluitende kringloop van mest, gewas, voer, voedsel 
en restproducten bij voorkeur op lokaal niveau. Op deze manier gebruiken de akkerbouw, 
tuinbouw en veehouderij de grondstoffen en reststromen van de voedingsmiddelenindustrie en 
elkaars voedingsketens. Daarbij is het van belang dat de omvang van de verschillende vormen 
van landbouw goed op elkaar zijn afgestemd.
• Waardevolle producten uit mest. De intensieve niet-grondgebonden veehouderij, bijvoorbeeld 
met varkens en pluimvee, moeten hun mest verplicht verwerken. Deze bedrijven hebben over het 
algemeen niet voldoende eigen grond om de kringloop, inclusief alle geproduceerde mest, te 
sluiten. Overtollige mest moet worden verwerkt tot waardevolle producten. 
• Verbeter de bodemvruchtbaarheid. Een boer die goed voor zijn grond zorgt, is een goede boer. 
De productie en het gebruik van kunstmest dragen bij aan de stikstof-disbalans in de agrarische 
sector. Het produceren van kunstmest kost ook nog eens veel energie. Daarom streven we 
ernaar het gebruik van kunstmest in de akkerbouw te vervangen door groenbemesters, meer 
vlinderbloemige (eiwit)gewassen in het bouwplan, dierlijke mest en reststromen als maaisel. 
Hiermee bevorderen we de samenwerking tussen veehouders en akkerbouwers rond mest. 
Daarnaast werken we aan aanpassingen van nationale en Europese mestregels, zodat deze 
dienstbaar worden aan de kringlooplandbouw en betere zorg voor de bodem mogelijk maken.
• Een Europese omslag naar kringlooplandbouw. De EU wil met haar Green Deal en van boer tot 
bord-strategie de landbouw verduurzamen en klimaatneutraal maken. Kringlooplandbouw past 
daarin. Het Europese landbouwbeleid moet ervoor zorgen dat het aantrekkelijk en lonend wordt 
voor boeren om maatregelen te nemen op het gebied van klimaat, milieu en biodiversiteit. Dat 
kan bijvoorbeeld door inkomensondersteuning te koppelen aan vergroening (randvoorwaarden) 
en duurzaamheidsprestaties. 
• Ontwikkel een duurzaamheidsdashboard. De ChristenUnie is voorstander van zoveel mogelijk 
doelsturing in plaats van middelvoorschriften. Wij willen ondernemers ruimte geven en 
aanspreken op hun ondernemerschap (de boer aan het stuur). Er wordt een duurzaamheids-
dashboard ontwikkeld dat ondernemers inzicht geeft in hun beheer- en milieuprestaties en 
handelingsperspectief geeft om deze prestaties bij te sturen en te verbeteren. Aan dit instrument 
worden beloningen en heffingen/sancties verbonden. Op deze manier wordt boeren de 
mogelijkheid geboden om via doelsturing milieudoelen te bereiken.
71
NIEUWE VERBONDENHEID• Geen teelten die gevoelig zijn voor uitspoeling. Om waterkwaliteit te beschermen, kunnen 
sommige gewassen beter niet meer op bepaalde bodemsoorten geteeld worden. Door hier 
heldere richtlijnen over te geven, kunnen we af van kalenderlandbouw met verplichte oogstdata.
• Stel een stikstofheffing en beloning in. De ChristenUnie wil boeren ruimte geven en tegelijkertijd 
de maatschappelijke kosten vertalen in prijzen. Daarom komt er een heffing op de uitstoot van 
stikstofemissies in de veehouderij, waarbij het onvermijdelijke deel van de uitstoot vrijgesteld 
wordt, en er komt een financiële beloning voor opslag van CO 2 in de bodem, waarbij boeren 
worden gestimuleerd om door grondwaterpeilverhoging CO 2 vast te houden. Ook vezelteelten 
voor de bouw en isolatie van huizen gaan we beter stimuleren.
• Ga zorgvuldig om met landbouwgrond. Er komt een Afwegingskader functieverandering land-
bouw  grond om zorgvuldig om te gaan met landbouwgrond en de juiste afwegingen te maken bij 
functiewijziging. Dit wordt juridisch geborgd in de AMvB ‘Borging Kwaliteit Leefomgeving (BKL)’ 
onder de Omgevingswet. 
• Stel regionale grondbanken in. Als boeren besluiten hun bedrijf te stoppen, kan de grond via de 
grondbanken opnieuw met aantrekkelijke pachtvoorwaarden (inclusief gebruikscondities) worden 
uitgegeven via grondbanken. Hierdoor blijft landbouwgrond zoveel mogelijk beschikbaar voor de 
landbouw, zodat de omslag naar kringlooplandbouw kan worden gemaakt.
• Naar een duurzame toekomstbestendige glastuinbouw. De Nederlandse glastuinbouw 
wordt gestimuleerd zoveel mogelijk om te schakelen naar een circulair systeem. Een duurzame 
energievoorziening is daarbij onmisbaar, bijvoorbeeld door gebruik te maken van aardwarmte 
en restwarmte uit andere sectoren. De Stimuleringsregeling Duurzame Energieproductie wordt 
losgekoppeld van de aardgasprijs. Ook worden zo efficiënt mogelijk voedselgewassen en 
sierproducten geteeld zonder emissies (bijvoorbeeld van gewasbeschermingsmiddelen) naar 
bodem, water en lucht. CO 2 wordt uit de lucht gehaald of afgevangen door de industrie en 
hergebruikt in de kas. Het Convenant Energietransitie Glastuinbouw voeren we onverminderd uit 
op weg naar een klimaatneutrale glastuinbouw in uiterlijk 2040. Voor een toekomstbestendige 
glastuinbouw willen we krachtige tuinbouwclusters ruimtelijk concentreren en stimuleren we 
coöperaties in het glastuinbouwgebied.
• Investeer in de eiwittransitie. Er is betere samenwerking nodig rond de eiwittransitie van minder 
dierlijke naar meer plantaardige eiwitten. Dat betekent dat samen met de verwerkende industrie 
naar mogelijkheden wordt gezocht om de eiwittransitie tot stand te brengen. Initiatieven van 
de grote verwerkers worden ondersteund, maar ook de vele nieuwe initiatieven van het mkb en 
startende ondernemers, evenals de veredeling van eiwitgewassen.
• Vergroting biodiversiteit. Een hoge biodiversiteit is van levensbelang voor de bestuiving van 
allerlei gewassen, voor een rijk bodemleven, goede bodemvruchtbaarheid en weerbaarheid tegen 
ziekten en plagen. Afwisseling van grasland, akkerbouwgewassen en landschapselementen 
is hierbij essentieel. Boeren krijgen een passende beloning als ze biodiversiteitsmaatregelen 
nemen. We geven hier uitvoering aan via het Deltaplan biodiversiteit, het Aanvalsplan 
landschaps elementen, de regeling Agrarisch Natuur en Landschapsbeheer en via uitbouw van 
prestatiebeloning in de eco-regeling.
• De boer als beheerder van de groene ruimte. In veenweidegebieden en andere specifieke 
agrarische cultuurlandschappen hebben we boeren hard nodig als beheerder van de groene 
ruimte. De overheid draagt via een beheervergoeding bij aan een redelijk inkomen voor deze 
ondernemers. Een gediversifieerde bedrijfsvoering, die ook ruimte biedt voor recreatie en andere 
dubbelfuncties, kan bijdragen aan een gezond verdienmodel. De mogelijkheid voor een sociale 
functie zoals een zorgboerderij, kinderopvang of een dagbesteding wordt gestimuleerd door 
cursussen voor het starten van een extra tak op het agrarisch bedrijf te vergoeden.
72
CHRISTENUNIE VERKIEZINGSPROGRAMMA 2023-2028• Stimuleer de teelt van alternatieve gewassen en rotatie. Monoculturen zijn kwetsbaarder voor 
ziekten en plagen. We stimuleren boeren om in te zetten op alternatieve gewassen, strokenteelt en 
rotatie, zodat minder pesticiden nodig zijn.
• Beperk het gebruik van gewasbeschermingsmiddelen. Om de chemische gewasbeschermings-
middelen in ons oppervlaktewater en grondwater te verminderen, worden verplichtende afspraken 
gemaakt, bij voorkeur in Europa, zodat op dit gebied een gelijk speelveld ontstaat. Ook vinden we 
dat de beschikbaarheid en toelating van groene middelen beter moet. 
• Klimaatvriendelijk en energiezuinig. De agrarische sector kan een grote bijdrage leveren aan 
de klimaat- en energiedoelen, door energiezuinig en klimaatvriendelijk te opereren. Zonne- en 
windenergie krijgen een plek in het businessmodel op het boerenerf. Ook komt er ruimte om 
te experimenteren met emissie-reducerende technieken. Veehouders krijgen de ruimte voor 
innovatieve bronmaatregelen en schone productietechnieken. Hun bijdrage moet als sector -
prestatie worden gehonoreerd en niet bij andere sectoren worden meegeteld.
Een eerlijk en toereikend verdienmodel voor de agrarische sector
Boeren willen een stabiel en toereikend inkomen hebben, waardering krijgen, hun beroep vrij uit 
kunnen oefenen en hun gezinsbedrijf gezond kunnen overdragen aan de volgende generatie. 
‘Groter’ is voor boeren vaak meer een noodzaak (voldoende inkomen) dan een ideaal. De 
ChristenUnie is voor een gezonde bedrijfsontwikkeling waarbij rekening wordt gehouden met de 
menselijke maat behorend bij gezinsbedrijven (geen megabedrijven). Om te voorkomen dat de 
landbouw doorgaat op het jaagpad van eenzijdige productiviteitsvergroting moeten de meerkosten 
die worden gemaakt voor duurzaam geproduceerd voedsel verdisconteerd worden in de prijs 
van producten. De winst moet eerlijker over de hele keten worden verdeeld. De ChristenUnie wil 
dat er ruimte blijft voor boeren en tuinders die binnen de maatschappelijke context en milieu- en 
dierenwelzijns- randvoorwaarden willen en kunnen ondernemen.
 
• Economische autoriteit landbouw. De transitie naar een duurzame landbouw, creëert veel 
onzekerheid, en voelt voor veel agrariërs als een bedreiging van hun bestaan. Er wordt gezorgd 
voor een goed economisch perspectief en voor regionaal maatwerk zodat opgaven ook 
mogelijkheden worden. Naast een ecologische autoriteit komt er daarom een economische 
autoriteit om dit te beoordelen. 
• Steun boeren bij de omschakeling naar kringlooplandbouw. Agrariërs die willen omschakelen 
naar kringlooplandbouw maken de eerste jaren veel kosten, die ze vaak niet terugzien in de prijs. 
Wij willen dat de overheid boeren stimuleert en ondersteunt bij het omschakelen naar een bedrijf 
met een zo veel mogelijk gesloten kringloop.
• Geef boeren een eerlijke prijs. Alle producten in Nederlandse supermarkten moeten in de 
toekomst voldoen aan een nieuwe nog in te stellen Nederlandse duurzaamheidsnorm. Daardoor 
stijgt de prijs van producten. De supermarkten zorgen voor eerlijke prijzen zodat boeren 
structureel worden beloond voor de extra prestaties die zij leveren op het gebied van dierenwelzijn 
en milieu. Verplichte transparantie en monitoring draagt bij aan inzicht en een eerlijk speelveld. 
Mocht het niet lukken om tot zulke afspraken te komen, kiezen we voor de introductie van een 
(beperkte) landschapsbelasting op voedsel om financiering van verduurzaming en werkelijke 
prijzen dichterbij te brengen.
• Afspraken met supermarkten. Supermarkten en andere afzetkanalen hebben een essentiële rol 
bij de verkoop van streek- en seizoenproducten, het stimuleren van korte ketens en het betalen 
van een eerlijke prijs. De consument wordt gestimuleerd om lokaal en seizoensgebonden 
producten te kopen. Dit vraagt een ketenaanpak waarbij bedrijven worden gestimuleerd werk te 
73
NIEUWE VERBONDENHEIDmaken van verduurzaming. Dit wordt vastgelegd via algemeenverbindendverklaringen (AVV’s) of 
in convenanten.
• Meer coöperaties voor nieuwe marktmacht. We stimuleren de oprichting van nieuwe coöperaties 
en producentengroepen waarin boeren en tuinders zich verenigen om samen sterk te staan 
tegenover machtige inkooporganisaties en supermarkten of gezamenlijk verduurzamings-
initiatieven ontplooien. 
• De keten draagt bij aan meer agrarisch natuurbeheer. Er komt een brede heffing in de keten bij 
toeleverende en verwerkende bedrijven die bijdraagt aan de structurele financiering van meer 
agrarisch natuurbeheer. 
• Afspraken met banken. Banken zijn als financiers van de agrarische bedrijven van cruciaal 
belang voor de transitie van de landbouw. Met banken worden afspraken gemaakt over 
voorwaarden voor (nieuwe) leningen en het omgaan met oude leningen voor investeringen die 
niet bij de transitie naar een kringlooplandbouw horen.
• Aandacht voor psychosociale nood. Steeds meer boeren kampen door langdurige onzekerheid 
en financiële problematiek met psychosociale problemen. We bouwen aan een landelijk netwerk 
met lokale inbedding waar boeren terecht kunnen met hun verhaal en nood.
• Toon de werkelijke prijzen in het schap. Het tonen van de werkelijke prijzen bij het schap in de 
supermarkt draagt bij aan de bewustwording dat de maatschappelijke kosten van ons voedsel 
hoger zijn dan de prijs die de consument betaalt.
• Aandacht voor de jonge boer. De overheid ondersteunt jonge boeren door zowel praktische als 
mentale begeleiding bij bedrijfsovername te vergoeden. Dit geldt ook voor coaching bij verander -
trajecten, zoals het starten van een nieuwe bedrijfstak of het omschakelen naar biologische 
productie. Daarnaast blijven goede financiële arrangementen voor jonge boeren die een bedrijf 
overnemen hard nodig. Boeren die een bedrijf willen overnemen krijgen een tegemoetkoming in 
de kosten als ze vergroeningsmaatregelen nemen, in de vorm van een startpremie (percentage 
van de overnamekosten) en een garantieregeling voor een voordelige lening. Ze kunnen ook een 
beroep doen op vestigingssteun. 
• Stimuleer duurzame grond- en pachtregelingen. We zetten ons in voor grond- en pachtregelingen 
die de prijzen van agrarische gronden op een aanvaardbaar niveau houden en extensivering 
mogelijk maken. In het kader van de reguliere pacht krijgen verpachters voortaan de mogelijkheid 
om naast afspraken over de prijs ook afspraken te maken over verduurzaming van landbouwgrond. 
• Behoud blijvend grasland. De overheid zet zich in om blijvend grasland te behouden en voldoet 
daarmee aan het randvoorwaardenbeleid van de EU. Blijvend grasland is goed voor dieren, 
biodiversiteit en het klimaat (CO 2 opslag), maar staat nu onder druk. 
• Import van buiten de Europese Unie. Voedsel dat van buiten de Europese Unie wordt 
geïmporteerd, moet minimaal aan dezelfde eisen (dierenwelzijn, emissies, biodiversiteit en 
mensen rechten) voldoen als die we aan onze eigen boeren stellen. Dit vereist wetgevende 
maatregelen op het terrein van handel en van internationaal maatschappelijk verantwoord 
ondernemen (IMVO).
 
Blijvend oog voor dierenwelzijn
De dierhouderij heeft een eigen essentiële plaats in de kringlooplandbouw en voedselvoorziening. 
Zorg voor de schepping betekent ook dat landbouwpraktijken dierwaardig moeten zijn. Dieren 
horen ruimte te hebben om hun soorteigen natuurlijk gedrag te kunnen vertonen. Mensen hebben 
de verantwoordelijkheid en de plicht om op een goede manier met dieren om te gaan, hen te 
beschermen en de juiste verzorging te geven. Een rechtvaardige zorgt goed voor zijn vee en zijn 
gezelschapsdieren (Spreuken 12:10).
 
74
CHRISTENUNIE VERKIEZINGSPROGRAMMA 2023-2028• Verscherp het toezicht door de NVWA. Om de regelgeving rond het slachtproces eenduidiger 
en transparanter te maken, worden de taken toezicht en keuring van de Nederlandse Voedsel 
en Waren Autoriteit (NVWA) gescheiden. Er worden moderne technieken (bijvoorbeeld slimme 
camera’s) ingezet op verzamelplaatsen en in slachthuizen, en strikte handhaving afgedwongen 
om misstanden zo snel mogelijk verleden tijd te maken. Er gaat een three strikes you’re out-
principe gelden: bij de derde ernstige misstand moet een slachthuis definitief de deuren sluiten en 
krijgt de directie een verbod om in de sector te werken.
• Kom op voor dierenwelzijn. Er worden eisen gesteld aan dierenwelzijn met betrekking tot het 
kunnen vertonen van natuurlijk gedrag. Te denken valt aan weidegang, kalf bij de koe, maten 
en oppervlakte van stallen, verbod op onthoornen, beschikbaarheid van drinkwater en voer, 
uitloopmogelijkheden en groepsgedrag. Boeren worden bij dit traject naar het voldoen aan de 
(wettelijke) verplichting geholpen met voorlichting en met financiële prikkels.
• Stimuleer de weidegang. We nemen belemmeringen voor weidegang weg. Via kavelruil wordt de 
verkaveling waar mogelijk verbeterd, zodat beter met spaarzame grond wordt omgegaan. Verder 
stimuleren we (verlengde) weidegang. Dit draagt bij aan verlaging van de ammoniakemissie en 
past ook goed in een dierwaardige veehouderij (herkauwers zijn van nature graasdieren). 
• Verplicht de intensieve veehouderij tot passende maatregelen. In de intensieve veehouderij 
worden in nieuwe en bestaande stallen verplicht passende maatregelen (vernevelaars of 
ventilatoren) genomen om de dieren tijdens hitteperioden te kunnen koelen. Dit geldt ook voor 
het transport. Bij nieuwe stallen worden voorzieningen toegepast waarmee stalbranden kunnen 
worden voorkomen. 
• Geef gemeenten meer bevoegdheden. Lokale overheden krijgen meer bevoegdheden op het 
terrein van dierenwelzijn, zoals de bevoegdheid om evenementen met dieren al dan niet toe te 
staan en om sneller en effectiever op te treden bij signalen van dierenleed.
• Malafide handel tegengaan. De handel in dieren moet zorgvuldig verlopen. Malafide handel in 
dieren op online platforms wordt aangepakt.
• Verbeter de registratie van huisdieren. Kopers moeten weten waar hun huisdier vandaan komt. 
De registratie van de herkomst van dieren wordt verbeterd en identificatie wordt verplicht.
• Perk transporten met dieren in. Transport van dieren wordt niet toegestaan bij hitte (niet meer 
rijden boven 30 graden). De import van kalveren wordt beperkt. We werken toe naar een aan de 
rundveehouderij gebonden kalverhouderij. We maken een einde aan langeafstandstransporten 
van dieren. De maximale duur van transporten die plaatsvinden is 8 uur. 
• Antibioticagebruik in veehouderij verder terugdringen. Het gebruik van antibiotica in de 
veehouderij wordt in overleg met de verschillende sectoren stapsgewijs tot het minimum terug-
gebracht (alleen voor dieren die echt ziek zijn en lijden).
 
Waardering voor voedsel en eerlijkheid over herkomst en milieu-impact
We hebben voedsel nodig om gezond te blijven en energie te hebben. Daarom moet het veel meer 
gaan over de waardering, gezondheid en duurzaamheid van voedsel. En over de impact die de 
voedsel productie op onze leefomgeving heeft. In de praktijk kiezen de meeste consumenten voor het 
goedkoopste product uit het schap. Tegelijkertijd stellen ze ‘als burger’ steeds hogere eisen aan hun 
leefomgeving en aan de wijze waarop boeren werken. Daarom verdient voedsel een andere plaats 
in het bewustzijn en gedrag van de consument. De overheid kan een nieuwe eetcultuur bevorderen 
door bij te dragen aan meer lokale, biologische en gezondere producten in de supermarkt, horeca 
en catering en het informeren van consumenten.
 
75
NIEUWE VERBONDENHEID• Naar een nieuwe eetcultuur. Deze tijd vraagt een nieuwe eetcultuur, waarin de waardering voor 
de producten van boeren uit de omgeving en het vakmanschap van de telers centraal staan. De 
overheid sluit een partnerschap met voedselproducenten, restaurants en lokale gemeenschappen 
om de nieuwe eetcultuur op de kaart te zetten.
• Stimuleer een lokale of regionale voedselvoorziening. De overheid ondersteunt regionale 
strategische plannen waarbij boeren, inwoners, gemeenten en provincies samenwerken om de 
voedselvoorziening meer regionaal en in korte ketens te organiseren. We stimuleren het oprichten 
van regionale voedselmarkten en gebiedscoöperaties die het voedsel rechtstreeks van boeren 
naar inwoners brengen. 
• Nieuwe verbindingen rond voedsel. We stimuleren initiatieven en gemeenschapsprojecten als 
volkstuinprojecten of burger-boerderijcoöperaties waarbij burgers individueel of gezamenlijk hun 
eigen voedsel produceren. 
• De herkomst van voedsel. Op alle voedsel wordt vermeld waar het vandaan komt, zodat de 
consument kan kiezen voor lokaal voedsel en de boer een eerlijke prijs ontvangt. Er komt een 
lande lijke consumentencampagne waarin het kopen van lokaal voedsel en korte ketens wordt 
gepromoot.
• De Rijksoverheid gaat voorop. Maaltijden in kantines bij de Rijksoverheid worden duurzaam en zo 
lokaal en seizoensgebonden mogelijk en plantaardig wordt de standaard.
• Ga voedselverspilling tegen. Het verspillen van voedsel wordt drastisch teruggedrongen. Goede 
kwaliteits producten worden niet meer weggegooid als ze wat te klein zijn, een afwijkende vorm 
of kleur hebben. Ook worden stappen gezet om verspilling door consumenten en horeca tegen 
te gaan. Voedsel  verliezen in het productieproces worden tot het minimum beperkt, reststromen 
worden hergebruikt als veevoer.
• Het biologisch keurmerk beter op de kaart. Er komt een campagne om het biologisch keurmerk 
bekender en herkenbaarder te maken. Hierdoor worden consumenten zich meer bewust van wat 
biologische productie inhoudt en gestimuleerd voor biologisch te kiezen.
• Stimuleer de verbinding tussen school, voedsel en natuur. Elke basisschoolklas krijgt de 
gelegenheid om een (circulaire) boerderij te bezoeken, een schooltuin aan te leggen of een 
excursie naar een natuurgebied te maken. Zo leren kinderen wat gezond voedsel is, hoe dat 
duurzaam kan worden geproduceerd en wat voor impact voedsel heeft. Bovendien kan dit 
behulpzaam zijn bij het onderwijs over duurzaamheid en klimaatverandering. 
• Fiscaal stimuleren van gezonde voeding. We maken het fiscaal aantrekkelijker voor een bedrijf 
om personeel een gratis, gezonde en duurzame lunch aan te bieden. Op dit moment zijn de 
mogelijkheden daarvoor beperkt tot mensen met een hoger inkomen en dat is onredelijk. We 
onderzoeken de mogelijkheden om de wet op de loonbelasting kostenneutraal aan te passen. 
• Verlaag het btw-tarief op gezonde voeding. De ChristenUnie wil een zoveel mogelijk uniform 
btw-tarief. Eén van de uitzonderingen is groente en fruit. Hiervoor moet het lage (nul) btw-tarief 
gelden. Producten als vlees en zuivel vallen onder het (vernieuwde) reguliere btw-tarief en worden 
meer belast. Zie ons speciale kader over belastingen onder hoofdstuk 2.
 
Duurzame toekomst voor Nederlandse visserij
De visserij in Nederland kent een lange economische en culturele traditie die voor veel regio’s en 
gemeenschappen van levensbelang is. Vissers staan dicht bij de natuur, zijn onderdeel van het 
ecosysteem op zee en hebben passie voor hun werk. De visserijsector heeft harde klappen gehad 
de afgelopen jaren door de gascrisis, knellende Europese regels, het sluiten van visgronden voor 
natuurgebieden of de bouw van windmolenparken en de dreiging dat hen de toegang wordt 
ontzegd tot de Britse wateren. Het vinden van nieuw perspectief, met meer zekerheid rondom 
76
CHRISTENUNIE VERKIEZINGSPROGRAMMA 2023-2028beleid en inkomen, is nodig om ook de nieuwe generatie vissers die eeuwenlange traditie te kunnen 
laten voortzetten. Daarbij is een goede balans nodig tussen natuur en visserij. De visserij is van 
groot belang voor het leveren van gezond voedsel en is zeer innovatief, juist ook op het gebied 
van duurzaam vissen. Dit wil de ChristenUnie blijven stimuleren. Visserijbedrijven moeten genoeg 
kunnen verdienen om te blijven investeren in hun bedrijf en in ecologische doelen.
 
• Naar een duurzaam Gemeenschappelijk Visserijbeleid. Vissers hebben zekerheid en langetermijn-
perspectief nodig. Nederland streeft naar een duurzaam Gemeenschappelijk Visserij beleid, met 
aandacht voor innovatie, verduurzaming, gezonde visstanden en een eerlijke boterham.
• Zorg voor betere internationale afstemming van visserijbeleid. Op visserijgebied lijkt Europa 
soms verre van een eenheid. Brexit maakt goede afstemming des te noodzakelijker. 
• De EU komt op voor goed beheer van gezonde zeeën. Illegale visserij is een probleem, vooral in 
Azië. Vissensoorten verdwijnen door overbevissing, maar ook afval is een groot milieuprobleem. 
Europa moet een leidende rol spelen in goed beheer van gezonde zeeën. 
• In actie tegen PFAS-vervuiling in de Westerschelde. Deze vervuiling is ook voor de visserij een 
groot probleem. Zie het hoofdstuk Milieu voor onze inzet op dit onderwerp. Zie ook het kopje 
‘versterk milieubeheer’ onder paragraaf 3.2.
• Consumptie uit eigen wateren. We willen consumptie van gezonde (bijvangst) visproducten 
uit eigen wateren stimuleren. De overheid helpt bij het opzetten van een duurzaam en bekend 
viskeurmerk.
• Duurzame pulskorvisserij. De ChristenUnie blijft groot voorstander van de pulskorvisserij, 
waarbij vis met kleine stroomstootjes wordt opgeschrikt van de bodem. Deze Nederlandse 
innovatie draagt bij aan verduurzaming door een lager energieverbruik, minder verstoring van de 
zeebodem en selectiever vissen.
• Investeer in een CO 2-neutrale vloot. De doelstellingen van de Nederlandse vloot om CO 2-neutraal 
te produceren en circulair te ondernemen zijn een voorbeeld voor de visserij in heel Europa. 
Nieuwbouw- en ombouwsubsidies moeten helpen om tot een CO 2-neutrale vloot te komen.
• Flexibele aanlandplicht. De aanlandplicht waarbij alle gevangen vis van gequoteerde soorten 
aan land moet worden gebracht, moet flexibel blijven. Dit houdt in dat soorten met een grote 
overlevingskans of soorten waarop selectief vissen bijna onmogelijk is, worden teruggegooid.
• Bied garnalen- en mosselvissers toekomst. Garnalenvissers investeren met hulp van de overheid 
in stikstofreducerende technieken, waardoor hun schepen tot wel 90% minder uitstoten dan 
voorheen. Zij verdienen een langjarige nieuwe vergunning. Voor de huidige gemankeerde 
stikstoftoets en berekeningswijze dient een alternatief te komen, zodat de garnalenvisserij en 
andere typisch Nederlandse kleinschalige, maar waardevolle sectoren als de mosselvisserij tot in 
lengte van jaren blijven bestaan. 
• Maak vismigratie mogelijk. De ChristenUnie wil dat waterwerken bij aanleg, renovatie of 
vervanging doorlaatbaar worden gemaakt voor migrerende vissen. Dit is extra relevant nu veel 
waterwerken toe zijn aan vervanging. Dit past bovendien bij de wens voor natuurherstel. 
• Maritiem onderwijs. Nederland is koploper in visserij-innovatie en maritiem onderwijs. Dit willen 
we zo houden. Daarom is het noodzakelijk om te investeren in educatie over de werking van het 
ecosysteem, veiligheidsaspecten en innovatieve visserijtechnieken.
• Houd rekening met de belangen van vissers bij activiteiten op zee. Bij de planning van 
windmolen parken en andere activiteiten op zee moet rekening worden gehouden met de 
belangen van de visserij. Hiervoor komt een afwegingskader, met vereiste betrokkenheid van de 
visserij sector. Meervoudig ruimtegebruik heeft de voorkeur. Waar mogelijk worden rijke visgronden 
ontzien, waar het niet anders kan is compensatie (vanuit ontwikkelaars en Rijk) de regel.
77
NIEUWE VERBONDENHEID• Zorg voor een eerlijke stoppersregeling. Voor visserijbedrijven die moeten stoppen, blijft er een 
eerlijke stoppersregeling. 
3.5 • Eerherstel voor de natuur 
Niemand kan leven in een wereld zonder water, groen en natuur. De natuur toont een enorme 
variëteit in kleur, vorm, aard en ontwerp en laat daarmee iets van de heerlijkheid en creativiteit 
van de Schepper zien. Een reden voor fascinatie, blijvende verwondering en respect. Natuur is 
noodzakelijk en belangrijk voor ons welbevinden. Natuur heeft intrinsieke waarde als onderdeel 
van Gods schepping. Natuur is ook een belangrijke drager van en een ordenend principe voor de 
ruimtelijke inrichting. Tegelijk is het zo dat de natuur al jaren sterk onder druk staat: het aantal 
weidevogels is sterk teruggelopen en de mate van instandhouding van de natuur is beroerd, 
zelfs als je met een ruime natuurmaat meet. We vinden dat dit niet zo door kan gaan. De 
Rijksoverheid dient zelf het goede voorbeeld te geven. Dat uit zich niet alleen in beleid, ook in haar 
rol als agendahouder voor de leefomgeving (via de Ecologische autoriteit), ook in haar rol als 
natuurbeheerder (via Rijksvastgoedbedrijf, Rijkswaterstaat, Staatsbosbeheer). De overheid faciliteert 
kennis (onafhankelijke voorlichting op gebied van natuur; onderwijs) en als gebiedsregisseur. 
Daarom willen we investeren in meer natuur en die natuur ook beter beschermen, juist ook daar 
waar economische belangen de boventoon dreigen te voeren. Goed natuurbeleid gaat over 
meer dan stikstof. Het vraagt dat we werken aan vier grote uitdagingen: versnippering, verzuring, 
vermesting en verdroging. Het doel is herstel van de biodiversiteit en ecosystemen. 
 
• Breng kinderen in contact met de natuur. Alle kinderen hebben recht op natuur. Educatie en 
onderwijs over natuur en landschap worden een vast onderdeel op basis en middelbare scholen. 
Liefde en respect voor de natuur beginnen al vroeg.
• Investeer structureel meer geld in natuur. Er is de komende jaren extra geld voor natuurherstel 
en natuuruitbreiding. Er komt in het kader van de voltooiing van Natuurnetwerk Nederland de 
komende jaren tenminste 80.000 hectare natuur bij. Om de ambities op het gebied van natuur 
waar te kunnen maken, moet er structureel geld bij. Niet alleen voor natuurherstel en beheer, 
maar ook voor recreatieve voorzieningen en toezicht en handhaving. Natuurbeheer wordt 
kostendekkend en volledig gefinancierd op basis van onafhankelijk geverifieerde normkosten.
• Voltooi het Nationaal Natuurnetwerk. De Natura2000 gebieden, het Nationaal Natuurnetwerk en de 
ecologische verbindingen ertussen (zoals ecoducten en wildtunnels) zijn cruciaal voor een robuuste 
natuur in Nederland en moeten voor 2030 gerealiseerd worden. Er komt een aanpak om zones rond 
natuurgebieden aan te wijzen die bij nieuwe ontwikkelingen en/of besluiten worden beschermd.
• Ga voor natuurherstel door in te zetten op minder stikstofuitstoot. De stikstofemissies, zowel 
ammoniak als stikstofoxiden, moeten met de helft omlaag. De reductie daarvan is goed voor 
de natuur. Alle sectoren dragen hieraan evenredig hun steentje bij. Hiermee verlaten we de 
ingewikkelde focus op depositiesturing en slaan we een nieuwe weg in met het stikstofbeleid. 
De stikstofhandel gaan we strikt reguleren (wel binnen, maar niet tussen sectoren).
• Investeer in natuurherstel. Naast stikstof zijn er andere belangrijke drukfactoren die de kwaliteit 
van de natuur bedreigen, zoals hydrologie en versnippering. Er is een visie nodig voor de inrichting 
van ons land, gebaseerd op robuust systeemherstel. Dat vormt de basis voor de gebiedsprocessen 
en keuzes die worden gemaakt. Ook daaraan wordt gewerkt, rekening houdend met de adviezen 
van de Ecologische Autoriteit.
• Bescherm en investeer in vijf grote Nationale Parken van wereldklasse in Nederland. De 
Nationale Parken (het Waddengebied, de Hollandse vastelandsduinen, de Zuidwestelijke Delta, 
78
CHRISTENUNIE VERKIEZINGSPROGRAMMA 2023-2028de Veluwe, de IJsseldelta) vertegenwoordigen ‘internationale unieke waarden van natuur, 
landschap en cultureel erfgoed’ , zijn robuuster en grootschaliger dan de meeste huidige nationale 
parken. In de nieuwe Nationale Parken is de relatie tussen mens en natuur leidend en krijgt dit een 
juridische status. Nederland volgt daarmee de internationale lijn van Nationale Parken.  
• Groen stedelijk gebied. Elke Nederlander moet vanuit huis makkelijk in de natuur kunnen komen, 
daarvoor is een groen en waterrijk netwerk door het hele land nodig. Gemeenten zorgen bij 
nieuwbouw voor voldoende groen. Nieuwbouw wordt groen ontworpen. Bij nieuwbouw wordt 
inpasbaarheid van natuurlijk groene ruimte ruimschoots meegenomen. Verdichting en vergroening 
moeten hand in hand gaan om hittestress te verminderen, biodiversiteit in de stad te vergroten en 
bij te dragen aan schonere lucht en betere leefbaarheid. We ondersteunen particuliere initiatieven 
die daaraan bijdragen. Het verkrijgen van vergunningen voor de kap van bomen moet moeilijker 
worden. Bomen van 30 jaar of ouder mogen niet worden gekapt, tenzij er een dwingend belang is.
• Minimaal 10% meer bos. Er moet 37.000 hectare aan bos bij. Bosuitbreiding wordt via een 
programmatische aanpak stapsgewijs gerealiseerd. De regie daarvoor ligt bij het Rijk en de 
Provincies. Dat is goed voor de biodiversiteit, het vastleggen van CO 2 en voor de mens. Multi-
functionele bossen leveren een belangrijke bijdrage aan recreatie, natuur en circulaire grondstof. 
Nieuwe bossen kunnen hier een belangrijke rol in vervullen. Daarnaast moeten we ook goed 
zorgen voor de bestaande bossen. We streven naar maximale biodiversiteit, dus inheemse bomen. 
We streven naar optimale, inheemse biodiversiteit in de natuurbossen. In de multifunctionele 
bossen gaan biodiversiteit, houtoogst en recreatie evenwichtig samen. We zetten in op herstel 
van hout wallen, singels en hagen (met vergoeding voor de boer en natuurbeheerders), en voor 
structureel meer bomen en/of struiken op en rond bedrijventerreinen, luchthavens en langs de 
gemeente lijke, provinciale en rijks infrastructuur. Ook leggen we meer moerassen en kwelders aan.
• Beheervergoeding voor natuur. We zetten in op goed beheer van bestaande natuurgebieden 
door hier via de provincies goede structurele vergoedingen tegenover te stellen. Boeren en natuur -
organisaties worden beloond voor het onderhoud van landschapselementen en het beheer van 
soorten. 
• Verpacht overheidsgrond alleen onder strikte duurzaamheidsvoorwaarden. De voorwaarden 
zijn gericht op behoud of versterking van de biodiversiteit.
• Meer kruidenrijk grasland. Kruidenrijk grasland draagt bij aan biodiversiteit, een gezonde bodem en 
het klimaat. Via de eco-regeling wordt dit bevorderd en er wordt voor voldoende budget gezorgd. 
• Meer aandacht voor landschap en cultuurhistorie. Wij zijn trots op ons archeologische en 
cultuurhistorisch erfgoed. Die houden wij goed in stand. Het behoud van cultuurhistorische en 
landschapselementen moet een sterker onderdeel worden van het Europese gemeenschappelijke 
landbouwbeleid (GLB), zodat het loont voor boeren om zich hiervoor in te zetten.
• Groene boa’s in buitengebied. In het buitengebied is sprake van toenemende criminaliteit, zoals 
afvaldumping en met name drugsafval. Er komt geld voor meer groene boa’s in het buitengebied. 
• Bescherm het Waddengebied. Het Waddengebied is UNESCO-werelderfgoed. Het 
Waddengebied kampt met teveel drukfactoren, zoals baggeren, kabels, zout- en gaswinning. 
Dit staat op gespannen voet met de bescherming van het gebied. Er komen geen nieuwe 
drukfactoren bij en de vergunningverlening voor gaswinning bij Holwerd wordt stopgezet.
• Pak de vogelgriep aan. Vogelgriep is een blijvend probleem voor (wilde) vogels. Er komt geld voor 
het opruimen van dode wilde vogels door specialisten en voor onderzoek naar ontwikkeling van 
het virus en de impact ervan op populaties. 
• Verbeter het faunabeheer. Jacht moet geen sport zijn, maar ten dienste staan van goed 
faunabeheer en schadebestrijding. Planmatig afgeschoten (bejaagbaar) wild moet als voedsel 
worden aangeboden. 
79
NIEUWE VERBONDENHEID• Omgang met de wolf. De wolf is na lange tijd weer terug in Nederland. We zijn niet meer gewend 
aan leven met de wolf. Er moet duidelijke informatie komen en tegelijk moet beheer mogelijk zijn, 
vooral op plaatsen waar andere functies worden verstoord (zoals begrazing van de heide door 
schapen).
• Geen steun voor diepzeemijnbouw. De regering handhaaft haar inzet bij de Internationale 
Zeebodemautoriteit om voorlopig geen diepzeemijnbouw toe te staan. Nederland zal zelf 
geen exploratiecontracten sluiten. Daarnaast worden bedrijven niet ondersteund voor 
diepzeemijnbouw met bijvoorbeeld een exportkredietverzekering.
3.6 • Schoon, voldoende en veilig water 
Naast het aanpakken van klimaatverandering (mitigatie) moeten we ons ook aanpassen aan 
klimaatverandering (adaptatie) en toenemende weersextremen. De kans op extreme neerslag en 
langdurige droogte neemt toe, dat hebben we de afgelopen jaren aan den lijve ondervonden. 
Beken en vennen vallen droog, de drinkwatervoorziening staat onder druk, bomen sterven af 
en gewassen verdorren op het land. De ChristenUnie wil inzetten op ‘vasthouden, bergen en 
afvoeren’ . We zullen als land de omslag moeten maken van kampioen water afvoeren, naar 
kampioen water vasthouden. Daarom is het essentieel dat we in de Nederlandse ruimtelijke 
ontwikkeling toekomstbestendig denken, bouwen en handelen en het waterbeheer verbeteren. De 
ChristenUnie blijft daarom met het Deltafonds investeren in het Deltaprogramma ten behoeve van 
waterveiligheid, klimaatadaptatie en zoetwatervoorziening, op de korte en lange termijn. 
 
• Stuur op water en bodem. Water en bodem worden sturend in het ruimtelijk beleid (en 
landgebruik) van Nederland. De structurerende keuzes uit de beleidsbrief Water en Bodem 
Sturend worden uitgevoerd. De watertoets bij nieuwe vergunning moet dwingender doorwerken 
op ruimtelijke plannen en besluiten die invloed (kunnen) hebben op het watersysteem.
• Maak gebruik van natuurlijke klimaatbuffers. We investeren in onderzoek naar het gebruik van 
natuurlijke klimaatbuffers, zoals het minder diep en meer meanderend maken van beken en het 
aanleggen van natuurlijke waterreservoirs. Daardoor wordt water vastgehouden en kan het in de 
bodem zakken ten gunste van een hoger grondwaterpeil. Agrariërs worden ondersteund in het 
aanleggen van waterbassins voor beregening. 
• Houd water beter vast. Het watersysteem, wordt opnieuw ingericht en klimaatbestendig gemaakt 
door het water in de winter vast te houden en het grondwaterpeil waar mogelijk te verhogen. 
Door drinkwaterwinningen te verplaatsen naar locaties met een wateroverschot in plaats van 
een watertekort, gaan we slim met water om. Onttrekkingen uit grond- en oppervlaktewater 
maken we vergunning- of meldingsplichtig en we reserveren voldoende fysieke ruimte voor 
drinkwaterwinning. Via het Actieprogramma beschikbaarheid Drinkwater 2023-2030 wordt 
de levering van drinkwater gegarandeerd. Financiering van investeringen in drinkwater wordt 
verruimd door de WACC-regelgeving aan te passen. De aansprakelijkheid voor vervuilende 
producten die het water verontreinigen wordt uitgebreid
• Schoon drinkwater en kwalitatief goed oppervlaktewater. Volgens de Europese Kaderrichtlijn 
Water moet uiterlijk in 2027 in heel Europa de kwaliteit van het water op orde zijn, zowel chemisch 
als ecologisch. We houden vast aan deze doelen en houden hier rekening mee in het beleid voor 
mest, gewasbescherming en geneesmiddelen en de inrichting van de waterlopen. De KRW-doelen 
en de bijbehorende normen moeten expliciet en bindend doorwerken in de wetgeving, regelgeving 
en besluitvorming op alle beleidsterreinen die mede bepalen of de KRW-doelen worden bereikt. 
Alleen op die manier blijft ons drink- en oppervlaktewater schoon.
80
CHRISTENUNIE VERKIEZINGSPROGRAMMA 2023-2028• Deltaplan Agrarisch Waterbeheer. De voortgang van de maatregelen in het Deltaplan Agrarisch 
Waterbeheer zoals geformuleerd door LTO, waterschappen en provincies, wordt nauwlettend 
gemonitord. Bij onvoldoende resultaat komt er landelijke wetgeving. 
• Ontwerp een waterbesparingsplan. Er komt een nationaal plan van aanpak voor drinkwater -
besparing. Industrieel drinkwatergebruik wordt tegengegaan en zoveel mogelijk vervangen door 
oppervlaktewater. Gemeenten krijgen de mogelijkheid tot het geven van aanwijzingen en het 
opleggen van verplichtingen tot waterbewust bouwen. Het gebruik van (zelf opgevangen) water 
wordt breder toegestaan, onder voorwaarde van de volksgezondheid.
• Naar toekomstbestendig bouwen. We scherpen de regels aan zodat woningen klimaatbestendig 
en waterrobuust en natuurinclusief worden gebouwd op toekomstbestendige locaties. Decentrale 
overheden krijgen hulp om de al bestaande mogelijkheden hiervoor beter te gebruiken. De 
ruimtelijke kaders, (bouw-)regelgeving en het watertoets-proces worden versterkt, zodat 
woningen klimaatbestendig en waterrobuust worden gebouwd op de, vanuit water en bodem 
gezien, juiste locaties. Decentrale overheden worden door de Rijksoverheid ondersteund om de 
al bestaande mogelijkheden om toekomstbestendig te bouwen beter te gebruiken. 
• Pak verzilting beter aan. We onderzoeken en stimuleren de mogelijkheden voor de ontwikkeling 
van landbouw op nattere en verzilte gebieden. 
• Realiseer de Hollandkering. Door een extra waterkering in de Nieuwe Waterweg te realiseren, 
achter de Maeslandtkering, wordt de faalkans van de waterkering in de Rijnmond fors 
teruggebracht. Deze zogenaamde ‘Hollandkering’ zorgt daardoor voor minder intensieve dijk -
versterkingen in het achterland, waardoor ruimte en geld wordt bespaard. 
• Aanpak funderingsproblematiek. Als gevolg van keuzes uit het verleden, voor onder andere lage 
waterstanden, neemt de paalrot en funderingsproblematiek steeds meer toe. Het Rijk, Provincies, 
waterschappen en gemeenten erkennen hun maatschappelijke verantwoordelijkheid hierin en 
nemen meer regie in de aanpak van deze problematiek
3.7 • Ruimtelijke solidariteit
Nederland is een prachtig land. Daar genieten we zelf van en dat ervaren ook de bijna 15.5 miljoen 
buitenlandse toeristen die we jaarlijks in ons land ontvangen. We zijn er goed in geslaagd om in ons 
land wonen, werken, landbouw en natuur naast elkaar te ordenen. Toch staan we nu voor nieuwe, 
grote keuzes in onze ruimtelijke ordening. 
De ChristenUnie wil dat we bij al deze keuzes stappen zetten richting een toekomstbestendige 
samenleving en een rechtvaardige ruimtelijke verdeling van welvaart. De Rijksoverheid moet de 
samenhang in de ruimtelijke ordening van ons land bewaken, zodat nationale doelstellingen een 
goede plek krijgen en door decentrale overheden kunnen worden waargemaakt. Concrete keuzes 
worden zoveel mogelijk op lokaal niveau en samen met mensen gemaakt. Ruimtelijke solidariteit 
en subsidiariteit zijn daarbij leidende principes. Dat vraagt om een sterk lokaal bestuur dat lef 
toont en verantwoordelijkheid neemt, voldoende middelen, en zeggenschap voor burgers over hun 
eigen omgeving. De overheid moet het roer in handen nemen om de grote transities, op het gebied 
van klimaatverandering, grondstoffen en natuur, vorm te geven. Op die manier willen we samen 
werken aan een mooi Nederland, waar we graag wonen en werken, met meer ruimte voor natuur.
Beter ruimtelijk beleid
• Voer een Ministerie van Ruimtelijke Ordening in. We moeten terug naar een landelijke 
coördinatie van de ruimtelijke ordening. De grote ruimtelijke vraagstukken van deze tijd vragen 
een integrale benadering, geen verkokerde aanpak vanuit departementen. Ruimtelijke vragen 
81
NIEUWE VERBONDENHEIDrond natuur, wonen, water, landbouw, mobiliteit en energie moeten in onderlinge samenhang en 
afstemming worden opgepakt. Dit versterkt ook de duidelijkheid voor provincies, waterschappen 
en gemeenten die het ruimtelijk beleid binnen de kaders van de Omgevingswet uitvoeren.
• Rijksnota’s ruimtelijke ordening. Nederland heeft jarenlange ervaring met het opstellen van 
Rijksnota’s voor de ruimtelijke ordening. Deze ordeningsnota’s worden nieuw leven in geblazen. In 
de nota’s wordt een onderling samenhangend antwoord gegeven op de belangrijkste ruimtelijke 
vragen. Uitgangspunten hierbij zijn de grenzen die de schepping ons aanreikt voor het klimaat, 
milieu, water en bodem. Bij de keuzes in de nota moet lef getoond worden door bijvoorbeeld 
grote infrastructurele investeringen als de Lelylijn, Nedersaksenlijn en spoorlijn Utrecht-Breda te 
koppelen aan woningbouw en werkgelegenheid.
• Leefbaarheid in dorpen en wijken. Ruimtelijke ordening moet ten dienste staan aan de leefbaar -
heid van dorpen en wijken. Kleinschalige uitbreiding van woonkernen in groen gebied kan 
noodzakelijk zijn voor het behoud van voorzieningen zoals winkels, scholen of verenigingen. 
Een straatje met woningen erbij in ieder dorp voorziet daarmee niet alleen in eenvoudige en 
goedkope woningen maar ook in het welzijn van kleinere plaatsen.
• Ga voor ruimtelijke solidariteit. Om ruimtelijke ongelijkheid tegen te gaan moet gestreefd worden 
naar een basisniveau van collectieve voorzieningen in elk gebied in Nederland. Dit basisniveau 
moet niet slechts voldoende zijn om een gebied ‘leefbaar´ te houden, maar ook om vitaliteit op de 
lange termijn te kunnen garanderen. 
• Lokale aanspreekpunten ruimtelijke ordening namens het Rijk. De coördinatie van de nationale 
hoofdinfrastructuur op het gebied van mobiliteit, energie en de ruimtelijke ordening kan niet 
alleen aan Haagse bureaus worden bedacht. Goede coördinatie vraagt om rijksambtenaren die 
met hun voeten in de klei staan en lokaal aanspreekpunt zijn voor decentrale overheden. Daarom 
komt er een uitvoeringsorganisatie vanuit het Rijk voor een vlotte en praktische vormgeving van de 
rijksoverheidstaken op het gebied van ruimtelijke ordening. 
• Maak slim gebruik van ruimte. We kunnen veel ruimte besparen door de ruimte op een praktische 
manier dubbel te gebruiken. De opgaven rond de energietransitie, landbouw, verstedelijking, 
klimaatadaptatie en biodiversiteit vragen ingrepen die lokaal vaak ook goed te combineren zijn. 
Waterberging is bijvoorbeeld prima te combineren met doelen voor natuur, landbouw, landschap 
en recreatie. Energieopwekking kan deels een plek krijgen op of langs onze hoofdinfrastructuur. 
In de uitwerking van de Nationale Omgevingsvisie naar bijvoorbeeld omgevingsagenda’s moet 
meervoudig ruimtegebruik de norm zijn.
• Ruimte voor bouwen rond Schiphol. Het indelingsbesluit voor Schiphol wordt aangepast 
zodat er meer ruimte komt voor de bouw van woningen en windmolens in Zuid-Kennemerland, 
IJmond, Haarlemmermeer, de Zaanstreek en rond Amsterdam. Deze extra ruimte is mogelijk 
omdat de huidige regels rond Schiphol te streng zijn en omdat we inzetten op het inperken van 
de luchtvaart(hinder). Uiteraard staat de veiligheid wel voorop.
• Meer budget voor provincies en gemeenten. Door de energietransitie en de invoering van 
de omgevingswet worden er komende jaren veel inspanningen van provincies en gemeenten 
verwacht, terwijl de financiën onder druk staan. Daarom komen er regelvrije extra middelen 
voor decentrale overheden om met maatwerkoplossingen de grote ruimtelijke transities mogelijk 
te maken, bijvoorbeeld via specifieke programma’s onder de Nationale Omgevingsvisie.
• Een nieuwe ruilverkaveling. De stikstofcrisis laat zien dat niet alle agrarische activiteiten op elke 
locatie meer kunnen. Dat vraagt slim beleid om met name veehouderij plaats te laten vinden op 
de juiste plek. Dit vraagt om hernieuwd ruimtelijk agrarisch beleid waarbij boeren grond kunnen 
ruilen, de verkaveling kunnen aanpassen en/of kunnen verplaatsen. Hiervoor wordt het instrument 
van de ruilverkaveling ingezet. Om effectief in te spelen op de ontwikkelingen in het landelijk 
82
CHRISTENUNIE VERKIEZINGSPROGRAMMA 2023-2028gebied, wordt een gebiedsregisseur met voldoende instrumenten ingezet om de ontwikkelingen te 
helpen versnellen, zoals benoemd in de Wet Inrichting Landelijk Gebied (WILG).
• Betrek volgende generaties. Ruimtelijke keuzes die nu gemaakt worden hebben effecten die vele 
jaren doorwerken. Daarom worden jongere generaties betrokken bij het opstellen van ruimtelijk beleid.
• Aandacht voor demografische ontwikkelingen. De bevolkingssamenstelling van Nederland 
verandert. We worden ouder, gezinnen zijn kleiner, woonwensen en -eisen veranderen. De 
ruimtelijke ordening van Nederland moet daarop inspelen met voldoende geschikte woonruimte, 
bereikbare dorpen en steden, en een vitaal platteland.
• Ga door met regiobeleid en gebruik meer regiodeals. We gaan door met de regiodeals want er is 
nog steeds aandacht nodig voor de kracht van regio’s. Er wordt een fonds gecreëerd voor ruimtelijke 
solidariteit waarmee minder welvarende gebieden kunnen worden ondersteund. We willen de 
economie van regio’s buiten de Randstad structureel versterken. Denk aan de regionale industrie-
clusters (Groningen, Noordzeekanaalgebied in Noord-Holland, Zeeland, Limburg), de hightech 
zone in Noord-Brabant (Eindhoven) en andere regionale economische knooppunten (Food Valley). 
Zie ook ons kader ‘elke regio telt’ onder hoofdstuk 4.
• Rijksoverheid ook buiten de Randstad. De Rijksoverheid neemt haar verantwoordelijkheid voor 
een betere spreiding van de uitvoering van rijksoverheidstaken over verschillende regio’s, door 
deze gespreid over het land te vestigen.
• Behoud open landschappen en voorkom versnippering. Grote open landschappen, zoals 
in Groningen, Fryslân, Waddengebied en Groene Hart, mogen niet steeds kleiner worden. 
Verrommeling en versnippering worden tegengegaan. De uitwerking van de Nationale 
Omgevings  visie op regionaal en lokaal niveau biedt ruimte voor lokale afwegingen, met oog voor 
het belang van grote en open landschappen en gebieden met unieke cultuur-historische waarde 
zoals de Veenkoloniën.
Toekomst voor Groningen 
Nederland heeft een ereschuld aan Groningen, die moeten we inlossen. Dat was de conclusie van 
de parlementaire enquêtecommissie aardgaswinning Groningen. Zij concludeerde dat er sprake 
is geweest van een ongekend systeemfalen, onder verantwoordelijkheid van de Rijksoverheid, met 
een rampzalige situatie voor Groningers tot gevolg. Groningen is als wingewest stelselmatig en 
langjarig ondergeschikt gemaakt aan het verdienen van geld. 
De aardbevingen als gevolgen van de gaswinning zullen nog jarenlang van invloed zijn op de 
samenleving in Groningen en in (Noord-)Drenthe. Herstel van fysieke en emotionele schade 
zal nog vele jaren duren. Dan gaat het niet alleen om de 270.000 schademeldingen, de 85.000 
panden die meer dan één keer schade hebben gehad en de 12.000 huizen die niet voldoen aan 
de veiligheidsnorm en moeten worden versterkt. Het gaat ook om het herstel van vertrouwen in de 
overheid, van het welzijn van kinderen en jongeren, van de economie in Groningen. 
• Gaswinning wordt gestopt. De gaswinning uit het Groningerveld stopt per 1 oktober 2023. 
Op 1 oktober 2024 wordt ook de de mogelijkheid van het herstarten van een waakvlamfunctie 
beëindigd. De installaties worden zo snel als mogelijk ontmanteld, behoudens monitoring en 
onderzoek ten behoeve van de veiligheid. Waar mogelijk worden de vrijgekomen locaties ingezet 
voor duurzame energieopwek of -opslag, uiteraard in overleg met omwonenden, lokale en 
regionale overheden.
• Inlossen van de ereschuld. De maatregelen uit de kabinetsreactie ‘Nij begun’ van het enquête-
rapport worden zo spoedig mogelijk uitgevoerd of in werking gesteld. Er komt een Groningenwet 
83
NIEUWE VERBONDENHEIDwaarin de uitvoering hiervan geborgd wordt. De gereserveerde middelen voor uitvoering van dit 
pakket worden ondergebracht in een Groningenfonds. Het inlossen van de ereschuld vindt plaats 
in goed overleg met inwoners van Groningen. Hierbij wordt geput uit het Nationaal Programma 
Groningen (NPG). Het uitvoeren van de maatregelen vindt zo dicht mogelijk bij de inwoners van 
het aardbevingsgebied plaats, zodat het effect daarvan in wijken en straten te merken is.
• Schadeherstel vereenvoudigd. De inwoners van Groningen moeten centraal staan; niet de 
beschikbare middelen. Bij schades waarbij de herstelkosten groter dan € 40.000 zijn, wordt 
het bewijsvermoeden toegepast zodat de bewijslast niet bij de bewoner ligt. In de kern van het 
aardbevingsgebied ligt dit bewijsvermoeden hoger. Er wordt meer ruimte voor maatwerk in de 
hersteloperatie geboden.
• Welzijnsherstel. Er moet blijvende aandacht zijn voor de immateriële gevolgen van gaswinning. 
Steeds meer mensen kampen met gezondheidsproblemen en psychische klachten. De geestelijke 
verzorging in het aardbevingsgebied wordt blijvend aangeboden. Er komt een sociale agenda om 
het welzijn in het aardbevingsgebied te verbeteren. Hierbij is met name aandacht voor jongeren 
en kinderen. 
• Duidelijkheid voor de bewoners. Inwoners van het aardbevingsgebied krijgen via een digitaal 
portaal inzicht in de ontwikkelingen van het schadeherstel van hun woning. Voor iedere woning in 
het aardbevingsgebied komt een plan van aanpak voor een langere termijn beschikbaar, waarin 
minimaal 10 jaar wordt vooruitgekeken naar wat er aan de woning moet worden hersteld, en hoe 
en door wie dit moet worden bekostigd. 
• Perspectief voor jongeren. Om perspectief voor jongeren terug te brengen naar Groningen 
moet het Rijk investeren om de Noordelijke economie toekomstbestendig te maken. Dat doet 
het Rijk door intensief samen te werken met onderwijsinstellingen zodat onderwijs aansluit 
op arbeidsmarktperspectief, door uitvoering te geven aan het programma Nij Begun en door 
spreiding van Rijksdiensten, zie Elke regio telt.
• Herstel van vertrouwen in buurten. Door verschillende regelingen en procedures is een 
onwenselijke ongelijkheid tussen bewoners en tussen wijken, gebieden en gemeenten in het 
aardbevings gebied ontstaan. Dit heeft relaties in het aardbevingsgebied geschaadt. Waar 
mogelijk wordt dat rechtgetrokken en in de toekomst zoveel mogelijk voorkomen. Dit kan 
gerealiseerd worden door inwoners in de toekomst zelf te laten besluiten of hun woning aan het 
oude of het nieuwe bouwkader getoetst wordt. 
• Behoud van Groninger erfgoed. De versterkingsopgave vormt een bedreiging voor typische 
Groningse dorpsgezichten. Voor woningeigenaren is het vaak aantrekkelijker om te kiezen voor 
sloop en nieuwbouw in plaats van verbouw. Dit erfgoed moet echter behouden blijven voor de 
toekomst. Dat geldt ook voor eeuwenoude kerken en borgen die schade hebben geleden door de 
gaswinning. In het hele aardbevingsgebied komen gelden beschikbaar om monumenten en oude 
dorpsaanzichten te behouden. 
• Mijnbouwwet. In de nieuwe mijnbouwwet wordt geleerd van Groningen: veiligheid eerst. Het 
nee-tenzij principe gaat gelden bij mijnbouw: geen mijnbouw of gaswinning als de veiligheid 
niet aantoonbaar gegarandeerd is. We zijn zeer terughoudend bij het verlenen van nieuwe 
vergunningen voor mijnbouw. Er is meer onderzoek nodig naar de gevolgen van zoutwinning en 
andere vormen van (gestapelde) mijnbouw, voordat er vergunningen kunnen worden verleend voor 
het gebruik van leeggekomen cavernes en/of holtes voor opslag van waterstof, perslucht of CO 2. 
• Mijnbouwschade adequaat vergoed. Schade door mijnbouw wordt in heel Nederland, dus 
ook in Drenthe, Fryslân, Overijssel en Limburg, afdoende vergoed na een onafhankelijke 
schadebeoordeling. De schadeafhandeling verdient verdere verbetering en vraagt goede naleving 
84
CHRISTENUNIE VERKIEZINGSPROGRAMMA 2023-2028van de afspraken. Het wettelijk bewijsvermoeden blijft waar dit nu al van kracht is gehandhaafd 
en wordt ook van toepassing voor bewoners in gebieden met gestapelde mijnbouw (meerdere 
mijnbouwactiviteiten). Bewoners krijgen duidelijkheid over de Nederlandse Praktijk Richtlijn (NPR-
waarden) op basis waarvan de versterking van woningen wordt uitgevoerd. 
• Bescherming Waddengebied. Het Waddengebied is UNESCO-werelderfgoed. Economische 
activiteiten, zoals zout- en gaswinning, staan op gespannen voet met de bescherming van het 
gebied en worden niet toegestaan. 
• Hergebruik gasinfrastructuur. De bestaande gasinfrastructuur is een waardevol distributie systeem. 
Er wordt onderzocht hoe dit gebruikt kan worden voor het transport van hernieuwbare gassen.
3.8 • Duurzaam onderweg
Samenleven betekent onderweg zijn. Dagelijks op pad naar het werk, school, of voor de 
boodschappen. Om te gaan sporten, familie te bezoeken of naar de vereniging of kerk te gaan. 
Mobiliteit brengt mensen bij elkaar. Maar op je bestemming komen wordt steeds uitdagender. De 
bus dreigt te verdwijnen, de trein wordt onbetaalbaar en de auto is vervuilend. Om heel Nederland 
bereikbaar te houden, moeten we mobiliteit schoner en slimmer maken, duurzame en efficiënte 
mobiliteit stimuleren en onnodig verkeer voorkomen.
Voor elke reisafstand zou moeten gelden dat het duurzaamste alternatief ook het meest 
aantrekkelijk is. Op dit moment is de auto al gauw aantrekkelijker dan het OV. Zeker als de bus 
nauwelijks meer rijdt of als je met het gezin op pad gaat. Dat kan anders. Voor korte afstanden: 
meer lopen en (elektrisch) fietsen. Voor langere afstanden: betrouwbaar en frequent openbaar 
vervoer. Vrachtvervoer gaat zoveel mogelijk over water of spoor. Vliegverkeer richt zich op 
internationale reizen die niet over spoor gemaakt kunnen worden. 
Van mobiliteit naar bereikbaarheid 
Mensen hebben de behoefte voorzieningen te bereiken (bereikbaarheid), en niet om zoveel mogelijk 
kilometers te rijden (mobiliteit). Bereikbaarheid moet het uitgangspunt worden bij nieuwe infra-
structuur projecten. Komen op de plek waar je wilt zijn, op de vlotte, duurzame en betaalbare manier.
• Bereikbaar blijven. We veranderen het mobiliteitsfonds in een bereikbaarheidsfonds zodat er 
voortaan meer gaat naar projecten voor het bereikbaar houden van kernvoorzieningen zoals 
scholen, ziekenhuizen en winkels. Projecten waar geld naartoe gaat kunnen ook vervoersvormen 
combineren en zijn daarmee modaliteits-overstijgend.
• Meer wandel- en fietspaden. We willen dat meer mensen de fiets nemen. Daarom investeren 
we in een fijnmazig netwerk van (onverharde) wandel- en fietspaden. Dit draagt bij aan een 
groene en gezonde leefomgeving die uitnodigt tot beweging. In 2030 willen wij een toename van 
het fietsgebruik met ten minste 25% ten opzichte van 2020. Het aandeel van de fiets in ritten tot 
7,5 km groeit van 35% naar ten minste 45%. Wij investeren in fietssnelwegen (zonder stoplichten) 
en meer fietsenstallingen bij OV-knooppunten en in binnensteden. Op elk station komen 
deelfietsen beschikbaar. Het wordt makkelijker geld vrij te maken voor fietsinfrastructuur in het 
mobiliteitsfonds. In aanvulling op de Nationaal toekomstbeelden OV, auto en fiets komt er ook 
een toekomstbeeld voor lopen. 
• Kies voor duurzaam vervoer. Bij nieuwe gebiedsontwikkelingen krijgen duurzame vormen van 
mobiliteit (zoals lopen, fietsen en ov) meer prioriteit dan minder duurzame mobiliteits  vormen 
(zoals de auto).
 
85
NIEUWE VERBONDENHEIDMeer geld voor het openbaar vervoer
Er dreigt een achteruitgang in het OV met buslijnen die verdwijnen en steeds hogere tarieven. We 
willen dat dorpen, voorzieningen en steden beter bereikbaar zijn met het Openbaar Vervoer. Om 
écht een alternatief te zijn voor de auto. Daarom komt er fors meer geld om regio's bereikbaar te 
houden met bus en trein.
• Extra geld naar buslijnen. We stellen 500 miljoen euro per jaar extra beschikbaar voor versterking 
van het aanbod van busvervoer. Goed busvervoer is van onschatbare waarde om voorzieningen 
bereikbaar te houden, juist ook op het platteland. Provincies krijgen extra geld om bestaande 
buslijnen in stand te houden én waar dat nodig is juist meer bussen te laten rijden. Er komt 
naar het succesvolle voorbeeld van Groningen een landelijk netwerk van frequente snelle 
busverbindingen op belangrijke corridors rond alle middelgrote steden die ook bedrijventerreinen 
ontsluiten. Als een gewone lijnbus niet mogelijk is dan streven we naar goede alternatieven, zoals 
bijvoorbeeld de buurtbus.
• Geen BTW voor het OV. Het Openbaar Vervoer moet betaalbaar zijn. Daarom gaat de BTW voor 
het OV naar 0%.
• Stop prijsstijgingen in het OV. Er komen geen spitsheffingen, de HSL-toeslag vervalt en we 
schrappen de stijging van spoortarieven boven op de inflatie. Kinderen reizen gratis mee met 
een volwassene en er komen goedkopere abonnementen voor scholieren. Er komen in elke regio 
abonnementen die geldig zijn in de trein en in tram/bus/metro. Het dubbel opstaptarief verdwijnt 
zodat een overstap tussen verschillende vervoerders de prijs niet meer opdrijft. Vervoerders krijgen 
meer geld maar moeten daarvoor ook vaker rijden.
• Het Noorden beter bereikbaar. De Lelylijn en Nedersaksenlijn zijn cruciaal om Noord-Nederland 
bereikbaar te houden. We gaan door met de plannen om deze spoorlijnen aan te leggen. 
• Investeren in het spoor en lightrail. We gaan door met de geplande miljardeninvesteringen in 
lightrail en invoering van het nieuwe spoorbeveiligingssysteem ERTMS. We investeren daarnaast 
500 miljoen euro per jaar extra in het spoor. Dit gaat allereerst naar snel in te voeren maatregelen 
zoals extra, langere en bredere perrons, nieuwe keersporen (waaronder in Harderwijk) en 
verbeteren van de fundering van het spoor. Voor 2040 wordt daarnaast 500 km spoor verdubbeld 
zodat intercity’s en sprinters elkaar niet meer in de weg zitten. Ofwel van 1 naar 2 sporen, 
waaronder de Sallandlijn Zwolle-Wierden, IJssellijn Deventer-Olst en brug Ravenstein, Leiden-
Woerden en Leeuwarden-Feanwâlden, ofwel van 2 naar 4 sporen, waaronder Utrecht-Driebergen, 
Delft-Schiedam, Breda-Tilburg, Almere Poort-Almere Oostvaarders, Haarlem-Amsterdam en 
Arnhem-Nijmegen. Zo kunnen treinen vaker en sneller rijden. Er start een verkenning naar 
realisatie van de spoorlijn Breda-Utrecht-Almere. 
• Innovatie op het spoor. De verhoging van de bovenleidingspanning naar 3 kilovolt worden 
versneld om hogere frequenties en kortere reistijden mogelijk te maken en het spoor te 
verduurzamen. Op ten minste 5 trajecten wordt voor 2030 automatisch rijden ingevoerd.
• Verkort de reistijden met de trein. Het landelijk gebied biedt de ruimte die de Randstad zoekt. 
Goede verbindingen en kortere reistijden tussen de Randstad en Noord-, Oost- en Zuid-Nederland 
zijn dan ook van nationaal belang. Het spoor wordt geschikt gemaakt voor hogere snelheden en 
frequenties. De spoorknooppunten Zwolle-Meppel en Eindhoven worden verbeterd zodat treinen 
niet onnodig op elkaar hoeven te wachten. Er komt een directe treindienst tussen Barneveld en 
Apeldoorn.
• Maak directe verbindingen de norm. Bij een hoge vervoersvraag worden directe verbindingen 
de norm. De sneltrein keert terug om middelgrote steden beter te ontsluiten en reistijden met 
intercity’s korter te maken.
86
CHRISTENUNIE VERKIEZINGSPROGRAMMA 2023-2028• Sneller reizen over de grens. De verbindingen Groningen-Bremen-Hamburg, Eindhoven-
Düsseldorf, Heerlen-Aken, Roosendaal-Antwerpen, Zwolle-Enschede-Münster, Amsterdam-Berlijn 
en Emmen-Rheine worden gerealiseerd of versneld. De Intercity Amsterdam-Brussel wordt versneld 
door Breda over te slaan, en gaat twee keer zo vaak rijden. Daarnaast komt er een intercitytraject 
Antwerpen-Breda-Eindhoven-Düsseldorf en een intercity Amsterdam-Hamburg-Kopenhagen. Het 
aantal internationale nachttreinen wordt fors uitgebreid.
• Ga voor zero-emissie locomotieven. Diesellocomotieven worden uiterlijk in 2030 vervangen door 
waterstof- of elektrische locomotieven. Alle spoortrajecten worden zoveel mogelijk geëlektri-
ficeerd, waar dat (nog) niet kan worden waterstof- of batterijelektrische locomotieven ingezet.
• Makkelijker overstappen van de trein naar de fiets. Bij stations investeren we samen met 
gemeenten in een soepele overstap, deelfietsen en in korte loop- en fietsroutes. We stimuleren 
het vervangen van parkeerplaatsen op straat en bij bestemmingen, door gebundeld parkeren op 
afstand. We zorgen voor P&R-terreinen, waar automobilisten makkelijk kunnen overstappen op 
OV of fiets. 
• Voorkom gedoe bij overstappen. Reizigers hoeven bij het reizen met de trein alleen aan het begin 
van de reis in te checken en aan het eind van de reis uit te checken. Dit kan zowel met bankpas, 
OV-chipkaart als via een app. Deze voorzieningen zijn ook toegankelijk voor mensen met een 
visuele of fysieke beperking. De reizigersonvriendelijke overstapzuilen verdwijnen uiterlijk in 2025.
Weginfrastructuur beter benutten en goed onderhouden, niet uitbreiden
Een groot deel van onze weginfrastructuur is in de naoorlogse periode aangelegd en nadert het 
einde van haar (technische) levensduur. Het komende decennium moet daarom in het teken staan 
van het intensiveren van beheer en onderhoud, en het aanpakken van de vervangings- en renovatie-
opgave. Dit biedt ook de kans om de verkeersveiligheid op onze infrastructuur te verbeteren en deze 
klaar te maken voor slimme toepassingen. Door de weginfrastructuur beter te benutten, hoeft deze 
niet te worden uitgebreid. We leggen daarom geen nieuwe snelweginfrastructuur meer aan. Het de 
vervuiler betaalt-principe moet ook opgaan voor de automobilist, door het gebruik in plaats van het 
bezit van een auto te beprijzen en duurzame (deel)mobiliteit te stimuleren
• Investeer 100 miljoen in veiliger verkeer. We willen het aantal verkeersdoden terugdringen. 
Daarom komt er structureel 100 miljoen beschikbaar om wegen veiliger te maken.  De inzet 
richt zich vooral op het tegengaan van ongelukken met kwetsbare verkeersdeelnemers, zoals 
wandelaars, fietsers, kinderen en ouderen. Overtredingen binnen de bebouwde kom worden 
harder aangepakt. Stelselmatige overtreders worden strenger gestraft, met name bij zwaardere 
overtredingen. Op 30 en 50 km/u wegen moet de snelheid beter worden gehandhaafd. Regels 
voor de plaatsing van flitscamera’s worden daarom versoepeld. Via overleg, weginrichting en zo 
nodig regelgeving willen we ervoor zorgen dat navigatiesystemen onveilige routes en routes rond 
scholen alleen voor bestemmingsverkeer gebruiken.
• Investeer in onderhoud, vervanging en renovatie. Grote delen van ons (vaar) wegennet zijn al 
meer dan vijftig jaar in gebruik en toe aan onderhoud. De komende jaren wordt daarom flink 
geïnvesteerd in het wegwerken en voorkomen van achterstallig onderhoud en het vervangen en 
renoveren van infrastructuur. Daarbij wordt ook aandacht besteed aan slimme monitoring van 
onderhoud met behulp van sensoren. De begroting voor het onderhoud van de Rijksinfrastructuur 
moet structureel sluitend zijn. Het Rijk ondersteunt Provincies hierbij met kennis, kunde en 
middelen via het Provinciefonds. Dit geldt met name voor de Provincie Zeeland, die veel bruggen 
in beheer heeft.
87
NIEUWE VERBONDENHEID• Geen nieuwe of bredere (snel)wegen. In steden is nauwelijks nog ruimte voor nog meer auto’s. De 
parkeerdruk in veel wijken ligt ruim boven de 100%.Daarnaast vragen de stikstofproblematiek en 
de noodzakelijke verschuiving naar duurzame mobiliteitsvormen om minder autoverkeer. Nieuwe 
of bredere wegen voor autoverkeer zijn alleen zinvol bij nieuwe ruimtelijke ontwikkelingen of om 
kernen van doorgaand verkeer te ontlasten. Projecten in voorbereiding worden heroverwogen, 
waarbij wel rekening wordt gehouden met al gemaakte bestuurlijke afspraken en aangegane 
juridische verplichtingen. We breiden de A27 Ring Utrecht (Amelisweerd) niet uit en volgen het 
regionale alternatief. Het geld dat vrijkomt gebruiken we voor investeringen in spoor en OV.
• Schoon en stil op de weg. We maken serieus werk van de doelstelling om vanaf 2030 alleen zero-
emissie personenvoertuigen in de showroom toe te staan. Vanaf 2025 mogen alleen elektrische 
bromfietsen worden verkocht. Er komen meer milieu en zero-emissie zones. Zuinige en stillere 
autobanden (Label A van het bandenlabel) worden vanaf 2025 verplicht. Er komen strengere 
regels voor het recyclen van accu’s. Brandstofauto’s worden voor 2030 uitgefaseerd voor de 
zakelijke markt.
• Naar een kilometerprijs voor personenauto’s. We moeten onze wegen beter benutten. We 
introduceren voor de auto een kilometerprijs die gedifferentieerd is naar milieukenmerken, tijd en 
plaats: op het platteland laag, op drukke momenten in de brede Randstad hoger. Bij de invoering 
worden privacyoverwegingen, fraudegevoeligheid en uitvoerbaarheid meegewogen. Bestaande 
en geplande tolheffing, zoals bij de Westerscheldetunnel, de Kiltunnel, de Blankenburgverbinding 
en de verlengde A15, wordt met de invoering van de kilometerprijs geschrapt. We verbeteren 
de doorstroming door slimme technologie in de auto en in de infrastructuur, waarin we via het 
Infrafonds investeren. Zo kan de file- en milieudruk in Nederland fors omlaag.
• Dag én nacht een maximumsnelheid van 100. De reductie van de maximumsnelheid naar 
100 kilometer per uur is goed voor verkeersveiligheid, doorstroming, klimaat, luchtkwaliteit 
en terugdringen van stikstofuitstoot. De maximumsnelheid van 100 kilometer per uur gaat 
daarom ook tussen 19:00 en 07:00 op autosnelwegen gelden. Binnen de bebouwde kom gaat de 
maximumsnelheid waar passend naar 30 kilometer per uur. Buiten de bebouwde kom is 80 km/u 
de optimale snelheid wat betreft uitstoot, maar deze kan verlaagd worden als dat nodig is voor de 
verkeersveiligheid.
• Reduceer uitstoot van stikstof in het wegverkeer. Het wegvervoer moet ook bijdragen aan 
de nationale stikstofdoelstellingen. Met maatregelen uit het Klimaatakkoord, gericht op zero-
emissies opties, komt er een significante reductie van stikstof-emissies door het wegverkeer. 
• Slimme laadpalen. Om het energienetwerk minder te belasten en zonne- en windenergie 
optimaal te benutten, wordt het mogelijk dat laadpalen de snelheid van het laden op slimme wijze 
beïnvloeden. Auto-accu’s kunnen via slimme laadpalen bij een piekvraag ook energie terug leveren. 
• Maak het makkelijker een auto te delen. We stimuleren het gebruik van zero-emissie deelauto’s. 
Daarmee verkleinen we de behoefte aan parkeerruimte en versnellen we de verduurzaming 
van het wagenpark. Er komen afspraken met gemeenten over lagere parkeernormen en 
over mobiliteitshubs in de wijk. Bij nieuwe woningbouwopgaven zijn deze standaard. Bij de 
ontwikkeling van deelmobiliteit en Mobility as a service  (MaaS) is voldoende aandacht voor veilig 
datagebruik met de bijbehorende betaalsystemen en apps. 
• Westerscheldetunnel tolvrij. Het Rijk houdt zich aan haar afspraak om de Westerscheldetunnel 
in 2025 tolvrij te maken. 
• Naar lagere emissies bij Infraprojecten. Als bijdrage aan de nationale stikstof- en klimaat-
doelstellingen komt er geld om in de uitvoering van infraprojecten in te zetten op lagere emissies. 
Het doel is uiteindelijk zero-emissie. Dit wordt deels door emissienormen en deels door slim 
aanbesteden (Rijkswaterstaat, ProRail, gemeentes en provincies) bereikt. 
88
CHRISTENUNIE VERKIEZINGSPROGRAMMA 2023-2028Duurzame scheepvaart en goederenvervoer
Ook voor het goederentransport zetten we vol in op verduurzaming door te investeren in vervoer 
over water en spoor. We streven ernaar dat halverwege deze eeuw alle vormen van goederenvervoer 
klimaatneutraal en zero-emissie zijn. 
• In actie voor goede vaarwegen. De bevaarbaarheid van de vaarwegen wordt bedreigd, doordat 
de waterstand vaak te laag is. Er komt een plan om de vaarwegen in de toekomst bevaarbaar te 
houden. Ook hier geldt onderhouden voor bouwen: achterstallig onderhoud wordt ingelopen.
• Investeer in hoge bruggen, brede sluizen, diepe kanalen. Er wordt geïnvesteerd in sluiskolken 
om de wachttijden te reduceren en het vaarwegennet robuuster te maken. Bij vervanging worden 
bruggen verhoogd om de vierlaags-containervaart te faciliteren op de Twentekanalen, de Maas 
en het Amsterdam-Rijnkanaal.
• Naar een schonere scheepvaart. De binnenvaart en andere scheepvaart moeten schoner en 
zuiniger worden. De overheid zorgt voor heldere normen en ondersteunt de sector. Er is hierbij oog 
voor de positie van zelfstandige binnenvaartondernemers. Samen met gemeenten onderzoekt 
het Rijk of kortingen op havengelden, fiscale prikkels en het goedkoop aanbieden van walstroom 
helpen de zee, cruise- en pleziervaart sneller te vergroenen. In haar eigen aanbestedingsbeleid 
houdt het Rijk rekening met de duurzame productie van schepen en het strategisch belang van de 
maritieme industrie. Oneerlijke mondiale concurrentie wordt op Europees niveau bestreden.
• Organiseer goede ligplaatsen voor de binnenvaart. Het Rijk neemt het initiatief om samen met 
decentrale overheden en de sector een goed landelijk ligplaatsbeleid te ontwikkelen voor zowel 
overnachters als schepen die langer (moeten) blijven liggen.
• Goederenroute over het spoor in Oost-Nederland. Wij zijn voor de realisatie van de Noordtak 
van de Betuweroute via de Twentekanaallijn (Zutphen-Hengelo) of over een nieuw tracé tussen 
Zevenaar en Oldenzaal. Zo worden steden en dorpen ontlast, ontstaat rond Rotterdam, 
Amsterdam en Amersfoort ruimte voor extra reizigerstreinen en kan een snelle intercity gaan rijden 
tussen Arnhem/Nijmegen en Twente.
• Voer een kilometerheffing in voor vrachtverkeer op alle wegen. De kilometerheffing voor vracht-
wagens gaat vanaf 2026 niet alleen gelden op snelwegen en provinciale wegen, maar op alle wegen.
• Zero-emissie vrachtvervoer over de weg. We stimuleren de productie van groene waterstof 
(eventueel gekoppeld aan wind op zee) met het oog op vrachtvervoer, inclusief zwaar 
wegtransport. Voor 2025 worden afspraken gemaakt over de aanleg van 35 ‘heavy duty’ 
waterstoftankstations langs snelwegen die de haven van Rotterdam verbinden met Duitsland 
en België. Deze afspraken worden onderdeel van een brede transitie-agenda naar zero-emissie 
goederentransport, waarin ook elektrisch goederentransport aandacht krijgt.
• Sluit de zuidelijke vaarroute van de Noordzee. Deze route, op korte afstand van de Wadden-
eilanden en Waddenzee, wordt gesloten voor de grote scheepvaart. 
Schonere luchtvaart
Groei van de luchtvaart is geen vanzelfsprekendheid. De overheid moet actief sturen op de omvang 
van deze meest milieubelastende vorm van transport. De CO 2-emissies en de hinder van de 
luchtvaart moeten naar beneden. De coronacrisis heeft laten zien dat minder vliegen kan. Een mid-
week dicht bij huis is echt veel minder milieubelastend dan een korte stedentrip met het vliegtuig. 
De tijd van ongebreidelde groei is definitief voorbij. Het uitgangspunt wordt: zo mogelijk niet reizen, 
waar dat kan anders reizen (trein) en alleen vliegen als het echt moet. 
89
NIEUWE VERBONDENHEID• Stel een grens in van 300.000 vliegbewegingen op Schiphol. De toegevoegde waarde van 
internationale knooppunten als Schiphol en Rotterdam is en blijft groot, maar de negatieve 
impact op de omgeving is enorm en neemt eerder toe dan af. Het aantal vliegbewegingen wordt 
gemaximeerd op 300.000 vluchten. Op Europees niveau wordt ook gewerkt aan het verminderen 
van het aantal slots en meer nationale soevereiniteit in het toewijzen daarvan. Alle luchthavens 
krijgen een plafond voor maximale CO 2-uitstoot. 
• Stop met korte vluchten. We willen dat er een einde komt aan ultrakorte vluchten, zoals van 
Amsterdam naar Londen, Brussel of Parijs. In Europa zetten we ons in voor mogelijkheden 
dit te verbieden. We willen in elk geval dat luchtvaarmaatschappijen nu al slots voor deze 
korteafstandsvluchten, als onderdeel van de krimpopgave van Schiphol, moeten inleveren. 
• Voer een CO 2-beprijzing, kerosineaccijns, vliegbelasting en lawaaibelasting in. Ook voor 
vliegtickets moet de werkelijke prijs worden betaald. Negatieve externe effecten zoals overlast 
en milieuschade moeten in de prijs van vliegtickets worden verdisconteerd. In Europees en 
internationaal verband maken we meer ambitieuze afspraken over een CO 2-prijs voor de lucht -
vaart, invoering van een kerosineaccijns en btw op vliegtickets. De vliegbelasting wordt enerzijds 
meer gebaseerd op de daadwerkelijke CO 2-belasting, anderzijds komt er een opslag voor 
vluchten tot 1250 km om duurzamer vervoer per trein te stimuleren. Er wordt meer gedifferentieerd 
in luchthavengelden voor vliegtuigen met een hogere geluidsbelasting.  En we willen af van de 
nodeloze overstappen. Nederland zet zich daarom met Europese partners in voor regelingen die 
directe vluchten (met dan lagere frequentie) attractiever maken dan overstapvluchten.
• In Europa reis je met de trein. Reizen per trein moet binnen Europa een concurrerend 
alternatief worden voor het vliegreizen tot minstens 1000 kilometer. Om dit te bereiken moeten 
Europese fondsen zoals het TEN-T programma gebruikt worden voor het verbeteren van grens-
overschrijdende treinverbindingen. Niet alleen in aantal maar vooral in prijs en gemak om tickets 
te boeken. Ook moeten spoorbedrijven door wetgeving worden gedwongen hun verkoopkanalen 
toegankelijker te maken zodat reizigers voor alle bestemmingen in Europa snel de goedkoopste 
tickets kunnen vinden bij één loket. NS wordt verder via de hoofdrailnetconcessie verplicht 
de grenstoeslag op de Intercity Brussel af te schaffen en abonnementen aan te bieden voor 
internationale forenzen.
• Reserveer duurzame slots. Voor het streven naar CO 2-vrije vliegbewegingen komen er in Europees 
verband speciale slots voor duurzame vluchten. 
• Bindende afspraken met Schiphol. De duurzaamheidsambities van Schiphol, verwoord in haar 
8-puntenplan, worden bindend vastgelegd. Schiphol wordt aangesproken op het nakomen 
daarvan.
• Minder nachtvluchten. Regionale luchthavens gaan ’s nachts helemaal dicht. We stimuleren 
de komst van nachttreinen zodat de trein ook voor langere reisafstanden aantrekkelijk wordt. 
Schiphol krijgt minder ruimte voor nachtvluchten. We maken dit concreet door een vliegverbod op 
regionale luchthavens in te stellen tussen 23:00u en 07:00u.
• Een streep door Lelystad Airport. Er gaat definitief een streep door de opening van het nieuwe 
Lelystad Airport. Het openen van een extra luchthaven voor vakantievluchten past niet bij 
beleid dat gericht is op minder vliegen. Eerdere publieke en private investeringen worden 
gecompenseerd. Er komt een gericht programma met het oog op de sociaaleconomische 
positie van Flevoland en de gemeente Lelystad. Er komt een ruimhartige compensatie die 
tenminste dezelfde economische waarde en hetzelfde arbeidsmarktpotentieel vertegenwoordigt. 
Deze is bijvoorbeeld gericht op betere toegankelijkheid van de zorg, innovatieve landbouw, 
spooraftakking Lelylijn naar de haven van Lelystad voor goederenvervoer naar Duitsland, de 
aanleg van een spoorwegemplacement en de bouw van tenminste 10.000 woningen.
90
CHRISTENUNIE VERKIEZINGSPROGRAMMA 2023-2028• Hoger beroep voor burgers. Burgers krijgen de gelegenheid om besluiten op luchtvaartgebied 
aan te vechten bij de bestuursrechter, vergelijkbaar met het beroep tegen een bestemmingsplan. 
De bestuursrechter moet deze besluiten en de onderliggende stukken (waaronder milieueffect-
rapportages) volledig kunnen toetsen.
• Innovatie in de luchtvaart. Technologische ontwikkelingen in de luchtvaart, zoals elektrisch taxiën, 
elektrisch vliegen, vliegen op waterstof en zuiniger vliegen worden gestimuleerd. Een jaarlijks 
stijgende bijmengverplichting van bio-kerosine en synthetische kerosine (e-fuel) van minimaal 14% 
in 2030 en 100% in 2050 is noodzakelijk om de klimaatdoelen te behalen. Waar dit door Europese 
regelgeving wordt belemmerd moeten andere wegen gevonden worden om dit doel te bereiken. 
De milieu- en overlastbesparingen van dergelijke onzekere, toekomstige ontwikkelingen mogen 
niet nu al ingeboekt worden om groei van het vliegverkeer mogelijk te maken.
• Geen vierde aanvliegroute. De luchtruimherziening mag niet leiden tot extra afwikkelings-
capaciteit in het luchtruim. De minimale CO 2-winst (zeker in het licht van de totale vlucht) 
staat niet in verhouding tot de extra afwikkelingscapaciteit die gecreëerd wordt en de overlast 
die inwoners van onderliggende gebieden, zoals de Utrechtse Heuvelrug en het zuiden van de 
Gelderse Vallei gaan ervaren. CO 2-winst moet simpelweg bereikt worden door minder vluchten.
91
NIEUWE VERBONDENHEID Hoofdstuk 4  
  REVOLUTIE VAN 
DIENSTBAARHEID
De ChristenUnie wil een overheid die dienstbaar is aan de gemeenschap van ons land. Een hoeder 
van publieke gerechtigheid. De overheid draagt een hoog gezag. We geloven dat ze van God is 
gegeven voor het welzijn van mensen. Ze heeft zich in te zetten voor recht, voor maatschappelijke 
vrede, voor kwetsbare mensen in de knel, voor de schepping en voor een hoopvolle toekomst van 
ons land. Er was opzichtig overheidsfalen in de jaren die achter ons liggen. Er zijn problemen 
die alsmaar niet worden opgelost. Denk aan de toeslagenaffaire, de behandeling van mensen 
in Groningen. Overheidsdiensten zijn niet op orde en kunnen het werk niet aan. Er is gebrek aan 
toezicht en handhaving. De overheid loopt vast in de bureaucratie die ze zelf heeft opgeroepen. Dit 
zijn heel ernstige problemen die nu echt moeten worden aangepakt. De ChristenUnie pleit daar al 
heel lang voor. 
De foute afslag is genomen toen de ideeën van de markt leidend werden voor het bestuur van ons 
land. De gedachte was lang dat de overheid tegelijk goedkoop, doelmatig en efficiënt ‘gemanaged’ 
kon worden én voor elk individu de best mogelijke uitkomst kon garanderen. Ministeries werden 
uitgekleed en veel werk dat de overheid zelf zou moeten doen werd uitbesteed, zoals allerlei 
inspectie- en toezichttaken. De overheid is geen bedrijf en ze mag mensen niet in de steek laten. Ze 
is geen partij met een eigen belang, maar dienstbaar aan het publieke belang. De ChristenUnie wil 
een aanvalsplan om de Rijksdienst weer op orde te brengen als dienaar van de publieke zaak. De 
ChristenUnie wil ook dat de rechterlijke en uitvoerende macht sterk genoeg zijn om onze rechtsstaat 
en publieke waarden fier te handhaven. De overheid moet een sterke boom zijn, beschuttend voor 
wie haar nodig heeft.
Om tot verbetering te komen is ook hier nieuwe verbondenheid nodig, in dit geval tussen overheid 
en burgers. Een verbond, aangezien burgers en overheid samen de publieke zaak behartigen. 
Omdat gemeenschapszin en besef van gezamenlijke verantwoordelijkheid cruciaal zijn voor 
het functioneren van overheid en samenleving. Wat ons land nodig heeft is een nieuwe houding 
tegenover de publieke zaak, een revolutie van dienstbaarheid. De ChristenUnie zet zich in voor 
goede democratische verhoudingen, burgerbetrokkenheid, een politiek rijk aan ideeën voor de 
toekomst van dit land. We willen een overheid die aan hoge normen voldoet, en tegelijkertijd een 
inspirerend voorbeeld is van dienstbaarheid. 
4.1 • De dienstbare overheid
Als we serieus werk willen maken van een dienstbare overheid, dan moeten we het neoliberalisme 
uit de machinekamer van het bestuur van ons land slopen. De overheid moet zich bescheiden 
opstellen, de samenleving en gemeenschappen de ruimte geven en het algemeen belang 
scherp bewaken. We hebben betere wetten nodig. En in plaats van voor elke groep een nieuwe 
uitzondering met nieuwe regels, is er ruimte nodig voor de professionaliteit van vakmensen en 
vertrouwen in de samenleving. 
92
CHRISTENUNIE VERKIEZINGSPROGRAMMA 2023-2028• Geef de overheid weer een telefoonnummer. Je moet de Rijksoverheid kunnen bellen als burger. 
Geen informatienummer, maar een centraal telefoonnummer, met bekwame zaakbehandelaars, 
die niet loslaten voor er een oplossing of antwoord is. Een plek waar weer klinkt: hoe kan ik u van 
dienst zijn? Dat maakt niet alleen een verschil in de levens van burgers met vragen of problemen, 
maar moet ook leiden tot nieuwe inzichten bij de overheid voor toekomstig beleid. Ook de 
teleurstelling of woede van mensen heeft de overheid iets te zeggen. 
• Introduceer de vertrouwensregel. Voor organisaties en instellingen die door de overheid worden 
gereguleerd zou de vertrouwensregel moeten gelden: een minder streng regime van regels 
en voorschriften. Bijvoorbeeld bij het aanvragen of verantwoorden van een subsidie, als een 
organisatie of instelling al heeft bewezen goed te presteren, zich aan de afspraken te houden en 
integer en professioneel te handelen bij het uitvoeren van taken.
• Geef naast gelijkheid, ook genade een plek in de grondwet. Het gelijkheidsbeginsel is er om burgers 
te beschermen tegen willekeur, niet om de overheid te beschermen tegen willekeur. Hardheids-
clausules en discretionaire bevoegdheden moeten ook gebruikt kunnen worden als ze de toets 
van het gelijkheidsbeginsel niet kunnen doorstaan. We leggen in de grondwet het genade beginsel 
vast: er is een ingekaderde ruimte voor politieke bestuurders om uitzonderingen te maken, zonder 
dat die in rechte kunnen worden ingeroepen door anderen op grond van het gelijkheids beginsel. 
De democratie controleert of een bewindspersoon dat eerlijk doet op grond van rapportages.
• Elke wet een hardheidsclausule. In de aanwijzing voor regelgeving wordt opgenomen dat in 
wetgeving en lagere regelgeving in beginsel een hardheidsclausule wordt opgenomen. Dat 
maakt het mogelijk om af te wijken van regels vanwege publieke waarden, zoals menselijkheid en 
rechtvaardigheid.
• Uitdaagrecht. Er komt een breed en wettelijk geborgd uitdaagrecht van burgers richting de 
overheid. Burgers kunnen gemeenten, provincies en waterschappen uitdagen door met een 
alternatief voorstel te komen voor de invulling van bepaalde publieke taken en het bijbehorende 
budget. Ook wordt onderzocht of binnen zorginstellingen, scholen en andere met overheidsgeld 
gefinancierde organisaties een dergelijk uitdaagrecht geïntroduceerd kan worden.
• Recht op overname. Er komt naast het uitdaagrecht ook een wettelijk recht op overname. 
Bezittingen van bijzonder publiek belang, zoals een buurthuis of een speelveldje, mogen niet 
worden verkocht of worden gesloten voordat lokale gemeenschappen, buurten en verenigingen in 
de gelegenheid zijn gesteld om het gebouw of speelveldje en de bijbehorende maatschappelijke 
functie over te nemen.
• Eenvoudige wetgeving, ruimte voor professionals. De politiek moet de overheid niet van 
uitzondering naar uitzondering en compensatie naar compensatie laten struikelen. We 
staan voor eenvoudige wetten en regels, die ook in redelijkheid zijn uit te voeren door sterke 
uitvoeringsorganisaties. Niet de regels eindeloos verbijzonderen, maar bij bijzondere gevallen 
meer ruimte geven voor de professionele afwegingen van de vakmensen bij de overheid. Hiervoor 
willen wij ook een zogeheten ‘Kafkateam’ van uitvoeringsprofessionals en (wetgevings)juristen dat 
met de stofkam door wet- en regelgeving gaat en overbodige, gestapelde en dubbelzinnige regels 
in kaart brengt. Dit overzicht presenteren zij op meerdere momenten in het jaar aan de vaste 
Tweede Kamercommissie van Binnenlandse Zaken waarbij er bij die presentatie ook een advies 
volgt over versimpeling of verbetering.
• Ambtenaren dienen de samenleving. Vakkennis, praktijkkennis, politieke sensitiviteit en een 
onafhankelijke adviespositie zijn essentieel voor ambtenaren. Niet de ambtenaren, maar de 
bestuurders dragen de politieke verantwoordelijkheid. Er moet meer aandacht komen voor het 
opbouwen, behouden en binnenhalen van expertise, zodat de kwaliteit van besluiten op peil blijft. 
De snelle roulatie van topambtenaren is niet langer een automatisme.
93
NIEUWE VERBONDENHEID• De terugkeer van het algemeen belang. De ChristenUnie is tegen verdere privatisering van 
overheidstaken. In principe is de overheid terughoudend met het privatiseren van instellingen en 
bedrijven in eigendom van de staat. Hierbij geldt het principe ‘nee, tenzij’ . Noodzaak en belang 
moeten worden aangetoond aan de hand van het beoordelingskader van de commissie-Kuiper, 
dat aanvaard is door Rutte II.
• Bij publieke taken hoort publieke verantwoording. De behartiging van publieke zaken in een 
democratische samenleving vraagt publieke verantwoording en politieke controle. Het kan niet 
zo zijn dat private partijen publieke taken uitvoeren en daarop niet politiek aanspreekbaar zijn. 
Waar deze mogelijkheid tot publieke verantwoording via een verantwoordelijke minister ontbreekt, 
wordt deze hersteld. Het stelsel van zbo’s en ingestelde rechtspersonen met een wettelijke taak 
wordt tegen het licht gehouden. 
• Versterk de rijksdienst. De overheid heeft in de afgelopen decennia veel publieke dienstverlening 
overgeheveld naar marktpartijen. Daarmee is veel kennis en kunde verloren gegaan bij de 
overheid. We willen de Rijksdienst weer versterken, zodat meer expertise in de eigen organisaties 
beschikbaar is en daardoor minder externe inhuur en advisering nodig is. Daarvoor gaat een 
verplichtende norm van maximaal 10% gelden bij het Rijk, provincies en gemeenten. 
• Versterk het openbaar bestuur en de uitvoeringsorganisaties. Er zijn achterstanden, ICT-
problemen en personeelstekorten bij een aantal grote publieke diensten, zoals de Belastingdienst 
en de IND. Daardoor kunnen beleid en noodzakelijke hervormingen niet worden uitgevoerd. 
Ook knelt het bij de politie en is er versterking nodig van inspecties en toezichthoudende organen. 
De minister van Binnenlandse Zaken voert regie en heeft de bevoegdheid verbeteringen aan te 
brengen in het functioneren van de Rijksdienst en het openbaar bestuur.
• Publiek borgen van strategische productie. Een dienstbare overheid heeft regie op productie 
van strategische goederen en diensten. Dat kan door bepaalde bedrijvigheid te stimuleren of 
door deelnemingen. Zaken als veiligheid, voedselvoorziening, energiewinning en de productie 
van medicijnen worden niet volledig uitbesteed aan het buitenland. We werken aan strategische 
autonomie op Europees en nationaal niveau. 
• Houd controle over vitale infrastructuur en veiligheid. De vitale infrastructuur voor bijvoorbeeld 
communicatie, internet, schoon drinkwater, elektriciteit en binnenlands betalingsverkeer 
is essentieel. De nationale controle daarover is van publiek belang. De bescherming tegen 
buitenlandse invloeden en digitale inmenging wordt wettelijk beter geborgd.
Een politiek van ideeën
De overheid kan alleen maar dienstbaar zijn aan onze samenleving, als het democratische proces 
goed functioneert. De democratie – ingebed in de rechtsstaat – zou een uitwisseling van ideeën 
moeten zijn over ons land en een gesprek over het overbruggen van verschillen. De inrichting van 
onze democratie moet dat gesprek zoveel mogelijk bevorderen en ook ruimte laten voor vormen van 
zeggenschap door gemeenschappen. Zodat we samen zoeken naar vrede en recht. 
• Burgerschapsverlof. Burgers die ons land dienen in een medezeggenschapsraad, als volks-
vertegenwoordiger of op andere formele plekken, krijgen recht op burgerschapsverlof. Zo heeft 
iedereen dezelfde kans om mee te doen in onze democratie.
• Feestelijke start bij eerste keer stemmen. Stemmen is een (voor)recht, voortkomend uit grond-
wettelijke vrijheden. Gemeenten maken van de eerste keer stemmen daarom een feestelijk moment.
• Kamer niet meer ontbinden. De Tweede Kamer wordt niet langer automatisch ontbonden als een 
regering valt. Het mandaat van de kiezers geldt voor vier jaar en daarbinnen moeten politieke 
afspraken gemaakt worden over het bestuur van ons land.
94
CHRISTENUNIE VERKIEZINGSPROGRAMMA 2023-2028• Formatie weer bij de koning. Er is behoefte aan een stabiele en onafhankelijke regie op kabinets-
formaties, om ellenlange formaties en politiek getouwtrek te voorkomen. De procesregie over de 
formatie gaat terug naar ons staatshoofd.
• Tweede Kamer uitbreiden naar 250 leden. De Tweede Kamer wordt uitgebreid tot 250 leden, zodat 
meer ruimte ontstaat voor verbinding met kiezers, toetsen van wetgeving, controle op Europese 
wetgevingstrajecten en uitwisseling van inhoudelijke ideeën. De ondersteuning blijft op peil.
• Beschaafd en hoffelijk debatteren. De Tweede Kamer heeft een voorbeeldrol voor de samen-
leving en moet niet vervallen in gescheld en hyperpolarisatie. We staan voor een beschaafd en 
hoffelijk debat, waarin de degens worden gekruist over ideeën voor ons land. De voorzitter van de 
Kamer bewaakt dit en grijpt waar nodig in. 
• Een politiek stelsel met ruimte voor ideeën. We voeren geen districtenstelsel of kiesdrempel in. 
In een districtenstelsel gaat het meer over poppetjes en minder over inhoud. Een kiesdrempel 
en districtenstelsel zorgen er bovendien voor dat het moeilijker wordt voor kleinere groepen in 
de samenleving om een eigen politieke inbreng te hebben. Wij geloven dat je de kracht van een 
samenleving kunt afmeten aan de ruimte die meerderheden aan minderheden geven.
• Ondergraaf de representatieve democratie niet. Grootschalige politieke vernieuwing is geen 
oplossing. Referenda bieden schijninvloed. De werkelijkheid is bovendien ingewikkelder dan een 
stem vóór of tégen een wet of voorstel. We zijn ook tegen een gekozen formateur of gekozen 
burgemeester. De Eerste Kamer krijgt geen terugzendrecht.
• Versterk de weerbaarheid van de democratie. In een democratie moeten veel verschillende 
ideeën de ruimte krijgen, maar dat mag niet de democratische rechtsstaat zelf bedreigen. Er 
komt een mogelijkheid om politieke partijen in een uiterst geval te verbieden, wanneer zij de 
democratische rechtsstaat actief omver willen werpen.
• Ondersteun lokale partijen beter. De financiering en integriteit van decentrale en lokale politieke 
partijen wordt beter gereguleerd. Iedere partij moet voldoen aan regels over sponsoring en 
donaties. Er komt een regeling voor vaste financiering. Dat versterkt onze democratie en voorkomt 
integriteitsproblemen. 
• Versterk politieke partijen. We maken structureel meer middelen beschikbaar en verhogen de 
basisfinanciering van partijen, hun wetenschappelijke instituten en jongerenorganisaties. 
• Leve de constitutionele monarchie. De constitutionele monarchie is de Nederlandse staatsvorm. 
Nederland is vanaf zijn ontstaan verbonden met het huis van Oranje. De Koning is ons staats-
hoofd; symbool van nationale eenheid en continuïteit, en draagt daarmee bij aan de stabiliteit 
van het landsbestuur.
Sterke gemeenten als de eerste overheid
Van alle overheden krijgen burgers vaak het meest te maken met de eigen gemeente. Letterlijk van 
de wieg tot het graf. We willen daarom dat de Rijksoverheid recht doet aan gemeenten als de eerste 
overheid. De overheid in steden en dorpen moet dienstbaar kunnen zijn aan het leven van mensen 
en kunnen opkomen voor wie kwetsbaar is. Het rijk geeft gemeenten daarom ruimte, vertrouwen en 
voldoende middelen. 
• Twee miljard voor sterke dorpen en steden. Om te voorkomen dat gemeenten in 2026 massaal 
moeten bezuinigen op de (jeugd)zorg, infrastructuur of belangrijke voorzieningen in de wijk, 
stoppen we 2 miljard euro extra in het gemeentefonds. Zo kunnen gemeenten hun belangrijke rol 
blijven waarmaken voor burgers.
• Geen geld, geen taken. De Rijksoverheid stopt met het overhevelen van taken aan gemeenten 
zonder toereikend budget.
95
NIEUWE VERBONDENHEID• Meer ruimte voor gemeentelijke keuzes. Veel landelijke wetgeving over lokale taken is te 
rigide, waardoor gemeenten bijvoorbeeld verplicht zijn te korten op iemands bijstandsuitkering. 
Gemeenten zijn géén uitvoeringskantoor van Den Haag. Dat geldt ook voor provincies en 
waterschappen. Alle decentralisatiewetgeving wordt doorgelicht om te kijken waar meer ruimte 
mogelijk is om lokaal eigen keuzes te maken. Zo geven we gemeenten de kans integraal te werken 
aan bijvoorbeeld kansengelijkheid, bestaanszekerheid en goede zorg. 
• Elke regio telt. We nemen de aanbevelingen uit het rapport ‘Elke regio telt’ over. Dat betekent dat 
aandacht voor sterke regio’s een vaste plek krijgt in de reguliere beleids- en investeringslogica 
van het Rijk, een langjarig programma voor regionale economische ontwikkeling en blijven 
werken aan een vitale relatie tussen regio en Rijk. Er is onder meer aandacht voor regionale 
cultuur(historie), bereikbaarheid, leefbaarheid, krimp en het bijzondere karakter van grensregio’s. 
-> Zie ook het kader ‘Elke regio telt’ onderaan dit hoofdstuk. 
• Investeer in lokale en regionale omroepen. Lokale en regionale media zijn cruciaal voor de lokale 
nieuwsvoorziening en de lokale democratie. De samenwerking tussen regionale omroepen en de 
landelijke publieke omroep wordt verder geïntensiveerd. Onderzocht wordt of ook bij regionale 
omroepen met een ledenmodel kan worden gewerkt om bekostiging toe te wijzen.
• Gemeentelijke herindeling alleen van onderop. Het samengaan van gemeenten werkt alleen als 
er draagvlak voor is van onderop. We willen geen grote tekentafel-gemeenten waar veel inwoners 
geen heil in zien. 
• Vergroot het gemeentelijk belastinggebied. We vergroten het lokale belastinggebied, zodat 
gemeenten minder afhankelijk worden van rijksinkomsten. 
• Houd het ‘Huis van Thorbecke’ helder. De basis voor de bestuurlijke inrichting van Nederland 
moet helder georganiseerd blijven: Rijk, provincies en gemeenten. De democratische controle op 
gemeenschappelijke regelingen, zoals samenwerkingsverbanden, veiligheidsregio’s, metropool-
regio’s en Regionale Energie Strategie regio’s (RES-regio’s), wordt verder verbeterd. Samenwerking 
tussen gemeenten is goed, maar meer transparantie en daadwerkelijke democratische controle 
zijn noodzakelijke voorwaarden hiervoor. We willen geen samenwerkingsspaghetti en streven naar 
overzichtelijke en eenduidige regionale samenwerkingsvormen.
4.2 • Een sterke democratische rechtsstaat
We zijn in ons land gezegend met de vrijheid om samen te geloven, om hartgrondig van mening te 
verschillen, om met protestborden te demonstreren en om in het stemhokje ons hart te volgen. We 
beseffen soms te weinig hoe uitzonderlijk dat is in de wereld. We leven in een sterke democratische 
rechtsstaat en in een betrokken samenleving. Toch voelt onze manier van samenleven soms 
kwetsbaar. We kunnen het ook kwijtraken. Er lopen diepe scheidslijnen door onze samenleving, 
die we maar moeilijk kunnen overbruggen. Er is strijd over wie we zijn als land, over onze gedeelde 
waarden en cultuur, en over wie daarvan eigenaar is. Mensen voelen zich soms niet meer thuis. 
Onze tijd heeft vredestichters nodig: mensen die hun mouwen oprollen en bijdragen aan onze 
samenleving. Daar begint het. Zoals Jezus tegenstellingen wist te overbruggen, zo willen wij dat 
voorbeeld navolgen. Onze rechtsstaat beschermt die manier van samenleven.
Echte vrijheid bindt samen
De basis van onze samenleving is de democratische rechtsstaat, gefundeerd op in het 
christendom gewortelde basiswaarden zoals menselijke waardigheid, gelijkwaardigheid, vrijheid, 
verantwoordelijkheid, naastenliefde en ruimte voor verschil. En ondanks de duidelijke herkomst 
96
CHRISTENUNIE VERKIEZINGSPROGRAMMA 2023-2028van deze waarden, hebben we er weinig van begrepen als we onze samenleving daarmee exclusief 
maken. Wie je ook bent, waar je ook vandaan komt en wat je ook gelooft: we vragen iedereen om 
zich vanuit eigen geloof en overtuiging te verbinden aan de kern van ons gezamenlijke leven in 
Nederland: de basiswaarden van de democratische rechtsstaat en de instituties die de rechtsstaat 
bewaken en beschermen. We willen dat onze Grondwet daarvan een belangrijk symbool wordt.
• Veranker onze waarden in de Grondwet. Er komt een preambule bij de Grondwet, waarin in ieder 
geval de belangrijkste waarden van de Nederlandse samenleving worden vastgelegd. Daarbij 
wordt ook de vastberadenheid van Nederland beschreven om menselijke waardigheid nationaal 
en internationaal te bevorderen.
• Verdedig onze (geestelijke) vrijheden. De vrijheid van godsdienst, vereniging, onderwijs en 
menings uiting zijn belangrijke pijlers van de manier waarop we samenleven en mogen niet 
worden aangetast. Deze vrijheden gelden voor iedereen, juist ook voor minderheden. De gedachte 
dat vrijheid alleen geldt als je dingen doet of zegt die passen bij de seculier-liberale opvattingen 
van de meerderheid vormt een bedreiging voor de Nederlandse traditie van openheid, vrijheid en 
tolerantie.
• Recht op leven vastleggen. Het menselijk leven verdient volledige rechtsbescherming, vanaf de 
bevruchting tot aan de dood. We leggen dit recht op leven vast in de Grondwet.
• Respect voor elkaar. De recente uitbreiding van artikel 1 van de grondwet maakt duidelijk dat we 
in Nederland pal staan voor een respectvolle omgang met elkaar. Ongeacht je geloof, herkomst, 
geaardheid of identiteit. 
• Oprichten Constitutioneel Hof. Rechters mogen wetten nu niet aan de grondwet toetsen. Dat 
verbod op constitutionele toetsing wordt afgeschaft. Nieuwe interpretaties van de betekenis van 
de grondwet zijn daarbij wel voorbehouden aan een in te stellen Constitutioneel Hof, dat zich op 
verzoek van de rechter over nieuwe rechtsvragen kan uitspreken en wetgeving ongrondwettelijk 
kan verklaren. Ook het parlement kan rechtsvragen aan dit Constitutioneel Hof stellen.
• Betere democratische borging van doorwerking internationale verdragen. Nederland moet 
invulling blijven geven aan het bevorderen van de internationale rechtsorde, maar de doorwerking 
van bepalingen uit internationale verdragen moet beter democratisch geborgd worden. Art. 93 
van de Grondwet wordt daarom aangepast. Er komt een grondwettelijke en gewoon-wettelijke 
catalogus van verdragsbepalingen waarop bij de rechter een rechtstreeks beroep gedaan kan 
worden. Het parlement kan voortaan bij de ratificatie van verdragen, op voordracht van de 
regering, beslissen welke bepalingen daarin terechtkomen. Net als in andere Europese landen 
gebruikelijk is, wordt de Grondwet het hoogste recht.
• Huis van de Democratische Rechtsstaat. We missen een centrale plek waar het geboorteverhaal 
van ons land wordt verteld en gedeeld. Daarom komt er een Huis van de Democratische 
Rechtsstaat, bijvoorbeeld ingebed in een bestaand museum. Daar klinken de verhalen over de 
geboortepapieren van de Nederlandse staat, de Unie van Utrecht en de Acte van Verlatinghe. En 
we vieren het ontstaan van de kostbare rechten en vrijheden die we nu koesteren als de kern van 
onze democratische rechtsstaat.
• Geloofsvrijheid voor iedereen. Alle mensen hebben het recht om in vrijheid hun geloof en 
overtuiging te delen, met elkaar, met hun kinderen en in de samenleving. Iedereen heeft ook het 
recht om van geloof te veranderen. Eeuwenlange geloofstradities verdienen bescherming, zoals 
bijvoorbeeld de rituele slacht. De overheid mag wel regels stellen, bijvoorbeeld om het welzijn van 
dieren zo goed mogelijk te borgen.
• Erken de rol van kerken. De overheid erkent de bijzondere positie en beschermwaardigheid 
van kerkgenootschappen, waaronder in de wet alle geloofsgemeenschappen worden verstaan. 
97
NIEUWE VERBONDENHEIDDe overheid voert regelmatig overleg met de gezamenlijke kerken en met andere geloofs-
gemeenschappen over de belangrijke rol die zij in de samenleving spelen. Er is aandacht voor 
praktische hindernissen voor deze vrijheid, zoals huisvestingsvraagstukken. 
• Veranker onze talen in de grondwet. De Nederlandse en Friese taal, evenals de Nederlandse 
Gebarentaal, worden grondwettelijk verankerd. Op gelijke wijze wordt in het Caribisch deel van 
Nederland recht gedaan aan de overige talen in het Koninkrijk; Papiaments en Engels.
• Hogere maximumstraffen bij misdrijven vanwege geaardheid, afkomst of religie. Geweld tegen 
twee mannen die hand in hand lopen, het bekladden van een moskee of het vernielen van een 
Joods restaurant zijn haatmisdrijven. Als er sprake is van een discriminatoir motief bij een misdrijf, 
geldt een strafverzwaringsgrond. Daardoor zijn zwaardere straffen mogelijk en markeren we als 
samenleving dat we haat niet accepteren. 
• Racisme bannen we alleen samen uit. We werken aan een coalitie tegen racisme, met 
vertegenwoordigers uit verschillende gemeenschappen, maatschappelijke organisaties en 
politieke partijen. Dat moet leiden tot een breed gedragen krachtige aanpak om racisme 
tegen te gaan op de arbeidsmarkt, rond wonen, onderwijs, zorg, sport of het optreden van de 
overheid. Met meer expertise binnen de politie, integere sollicitatieprocedures, uitbanning van 
discriminerende algoritmesystemen en strikte handhaving.
• Aandacht voor slavernijverleden. Het is belangrijk dat er excuses zijn gemaakt voor het 
Nederlandse slavernijverleden. Daarmee is het boek niet dicht. De overheid spant zich in om 
ongelijkwaardigheid als gevolg van slavernij en het koloniaal verleden tegen te gaan, in het hele 
Nederlandse Koninkrijk en wereldwijd. Ook wordt werk gemaakt van het vergroten van kennis van 
en bewustwording over het slavernijverleden en het koloniale verleden van ons land, met oog voor 
de verschillende gemeenschappen en eigen unieke geschiedenis.
• Voorkom discriminatie door de overheid. De overheid en haar uitvoeringsorganisaties spannen 
zich in om discriminatie op grond van afkomst en institutioneel racisme te voorkomen. Het gebruik 
van gegevens als nationaliteit en etniciteit is niet toegestaan in risicoprofielen in wetshandhaving.
• Gebruik kennis om antisemitisme, extremisme en radicalisering te bestrijden. Op elke school 
wordt onderwijs gegeven over de Holocaust, antisemitisme, radicalisering en extremisme.
Toegang tot het recht, voor iedereen
We willen de rechtsstaat voor iedereen toegankelijk houden. De lange looptijden en tekorten in 
de rechtspraak moeten worden aangepakt en opgelost. De herziening van de gerechtelijke kaart 
heeft het recht letterlijk op grotere afstand geplaatst. Het rechtsstelsel moet deels op de schop 
om de toegang tot het recht verbeteren. De basis verder op orde brengen. De eerste stap is het 
laagdrempelig, snel en goed oplossen van conflicten, met als doel rechtszaken te voorkomen. 
Buurtbemiddeling, vredesrechtbanken en de terugkeer van juridische loketten brengen het recht 
dichterbij. Zo werken we aan een goede en eerlijke rechtsstaat voor iedereen.
• Weer een ministerie van Justitie. De ChristenUnie kiest voor een stevig departement voor de 
rechtsstaat: een ministerie van Justitie. De nationale politie komt onder het ministerie van 
Binnenlandse Zaken, dat gaat over de veiligheid en de openbare orde.
• Voer de vrederechter in. Initiatieven voor buurtrechtspraak en bemiddeling moeten een vastere 
plek krijgen in ons rechtssysteem, zodat het recht dichtbij mensen staat. Er komt in iedere gemeente 
in Nederland een vredesrechtbank, waarin leken en rechters conflicten die daarvoor geschikt zijn 
finaal beslechten. Om te zorgen dat iedereen zijn recht kan halen, bepaalt een ‘poort rechter’ of 
zaken in aanmerking komen voor die vorm van afdoening of voor de gebruikelijke rechtsgang.
98
CHRISTENUNIE VERKIEZINGSPROGRAMMA 2023-2028• Alle advocaten sociaal. Ons ideaal is dat alle advocatenkantoren ook gesubsidieerde rechts bijstands-
zaken doen. Advocaten die zelf geen rechtsbijstandszaken kunnen doen, bijvoorbeeld vanwege een 
specialisatie, kunnen samenwerken of bijdragen aan een fonds voor sociale rechtsbijstand.
• Bewaak het recht op rechtsbijstand. Iedereen heeft recht op toegang tot goede rechtsbijstand. 
Er wordt niet beknibbeld op de mogelijkheden voor rechtsbijstand. De toetsing op 
zelfredzaamheid – waardoor mensen niet in aanmerking komen – wordt minder zwaar.
• Makkelijker toegang tot gratis juridische hulp. De toegang tot het juridisch loket wordt 
makkelijker gemaakt, zodat mensen makkelijker gratis advies kunnen krijgen.
• Introduceer een cassatiebalie strafrecht. De kwaliteit van de strafrechtspleging verbeteren 
we. Onder meer door digitalisering van het strafproces, actualisering van het strafrecht, 
implementatie van een nieuw wetboek van strafvordering en de invoering van een cassatiebalie 
strafrecht bij de Hoge Raad.
• Stop met automatisch doorprocederen. De overheid heeft diepe zakken en veel mogelijkheden. 
Die bijzondere overheidspositie schept een verantwoordelijkheid bij het procederen tegen burgers. 
De overheid is terughoudend in rechtszaken en procedeert niet automatisch door.
• Rechtspraak op orde. De rechtspraak heeft en houdt een gezaghebbende en 
vertrouwenwekkende positie in de rechtsstaat. Dit vraagt continuïteit in beleid en bekostiging. De 
capaciteit en financiële middelen moeten blijven passen bij steeds complexere regels en wetten.
• Verlaag de griffierechten voor het mkb. De hoogte van het griffierecht moet aansluiten bij de 
situatie van betrokken partijen. Voor kleinere vorderingen gaat het griffierecht omlaag, zodat 
ondernemers ook daarvoor naar de rechter kunnen stappen. Voor zaken met groot financieel 
belang voor burgers, zoals letselschade of schade door aardbevingen, gaat het griffierecht 
eveneens omlaag. Voor rechtspersonen met zeer hoge vorderingen gaat het griffierecht omhoog.
• Versterk de kinderrechten. Nederland onderschrijft het derde facultatieve protocol bij het verdrag 
voor de rechten van het kind, dat kinderen het recht geeft om naar het Kinderrechtencomité te 
stappen.
Een rechtssysteem gericht op herstel
Ons rechtssysteem is een dam tegen onrecht, onveiligheid en criminaliteit. Daarbij is niet alleen 
vergelding, maar ook de weg naar herstel belangrijk om op de lange termijn de maatschappelijke 
vrede en het rechtsgevoel van burgers te bevorderen.
• Herstelrecht wettelijk verankeren. Het recht van slachtoffers en daders van delicten om een 
herstelrechtelijk traject aan te vragen, wordt uitgebreid en wettelijk verankerd. Geschonden 
relaties of de negatieve gevolgen van het delict worden zo waar mogelijk hersteld. Daarbij is 
wederzijdse instemming vereist.
• Zorgvuldig omgaan met positie slachtoffer. De nieuwe positie van het slachtoffer in het 
strafrecht knelt met de onschuldpresumptie van de verdachte. De stem van het slachtoffer blijft 
belangrijk, gelet op de functies van het strafrecht, maar is pas relevant als de schuld is vastgesteld 
en de straf moet worden bepaald. Daartoe kan een tweefasenproces worden overwogen.
• Een goede aanpak huiselijk geweld. Jaarlijks zijn zo’n 200.000 volwassenen en kinderen 
slachtoffer van ernstig huiselijk geweld; de meest omvangrijke vorm van geweld in Nederland. 
Vrouwen zijn ruim vijf keer vaker dan mannen slachtoffer van structureel geweld door een 
partner of ex-partner. Om dat te keren, willen wij laagdrempelige plekken om geweld te melden, 
bescherming voor slachtoffers, gezinsgerichte ondersteuning en voldoende passende, bereikbare 
opvangplaatsen voor slachtoffers van huiselijk geweld. Ook willen we dat politie en wijkteams 
investeren in kennis en samenwerking.
99
NIEUWE VERBONDENHEID• Celstraf met perspectief. Celstraffen zijn naast een straf ook een leermoment. Dit vraagt een 
goede invulling van de straf. Vanwege de positieve effecten op gedrag en de beperking van 
de kans op recidive, krijgen gedetineerden waar mogelijk tijdens hun gevangenschap meer 
verantwoordelijkheid. We steunen reclassering op maat en vrijwilligersorganisaties zoals stichting 
Exodus en Gevangenenzorg Nederland die (ex-)gedetineerden begeleiden. Er komt meer ruimte 
voor vrijwilligerswerk in gevangenissen. De terugkeer in de samenleving wordt beter begeleid. 
• Oog voor kinderen van gedetineerden. Het is onvermijdelijk dat kinderen ook deels gestraft 
worden door gevangenschap van hun ouders. We willen de negatieve impact op de ouder-kind 
relatie zoveel mogelijk beperken. De aandacht en mogelijkheden voor moeder-kind relaties 
moeten ook gelden voor vader-kind relaties. Het aantal vader-kind vleugels wordt uitgebreid. 
• Meer Huizen van Herstel. Er komen meer Huizen van Herstel bij gevangenissen, zodat er plekken 
ontstaan waar gedetineerden, die daarvoor in aanmerking komen, beter aan terugkeer kunnen 
werken. Hindernissen om gevangenen aan dergelijke programma’s deel te laten nemen worden 
zoveel mogelijk weggenomen. 
• Slimmer straffen. We stoppen met het inzetten van meerpersoonscellen en zetten bij lichtere 
misdrijven in op elektronische detentie. 
• Intensieve begeleiding voor jonge overtreders. Tijdens en na de gevangenisstraf worden 
(ex-) gedetineerde jongeren intensief begeleid en geholpen bij een succesvolle terugkeer in de 
samenleving.
• Investeer in betere reclassering voor jongeren. We investeren in gerichte en intensievere 
reclasserings programma’s voor tieners die in verband met drugscriminaliteit worden opgepakt. 
De toename van (jonge) hackers vraagt om een andere vorm van reclassering: een vorm die deze 
jongeren helpt om hun kennis en kunde voortaan voor het goede in te zetten en daarmee recidive 
voorkomt.
• Maak werk van TBS. Er moet worden geïnvesteerd in de capaciteit van TBS-klinieken en in 
voldoende begeleidend personeel. 
• Geef ruimte aan geestelijke verzorging. Geestelijke verzorging krijgt voldoende ruimte in de 
gevangenissen.
Ruim baan voor onafhankelijke journalistiek en media
Onafhankelijke journalistiek en vrije media spelen een cruciale rol in onze democratische 
rechtsstaat. Ze zijn de waakhonden van onze open samenleving. Maar ons veranderende kijk- en 
luistergedrag zet de traditionele verdienmodellen van journalisten onder druk. Het gevaar is dat 
de onafhankelijkheid van media wordt uitgehold en dat desinformatie en fake news  toenemen. 
Dit onderstreept het belang van een sterke, onafhankelijke en pluriforme media en van gerichte 
investeringen in onafhankelijke onderzoeksjournalistiek.
• Investeer in onderzoeksjournalistiek. Via de journalistieke fondsen worden meer middelen 
beschikbaar gesteld voor grote projecten in de onderzoeksjournalistiek.
• Waarborg de veiligheid van journalisten. Geweld tegen journalisten is onacceptabel. De 
overheid waarborgt de persvrijheid en de veiligheid van Nederlandse journalisten wereldwijd.
• Versterk de publieke omroep. De publieke omroep is heel waardevol als een plek van 
onafhankelijk en pluriform media-aanbod. Om de publieke opdracht die de NPO heeft waar te 
kunnen maken is een stabiele financiering nodig, die niet afhankelijk is van reclame-inkomsten. 
Het minimumbudget blijft in de wet verankerd, om te voorkomen dat de financiering van de 
publieke omroep voorwerp wordt van ad hoc politiek besluitvorming.
100
CHRISTENUNIE VERKIEZINGSPROGRAMMA 2023-2028• Extra inkomsten voor onafhankelijke journalistiek. De NPO krijgt beperkte ruimte voor generieke, 
niet gepersonaliseerde online reclame, om extra investeringen in onafhankelijke journalistiek 
mogelijk te maken.
• Onafhankelijke omroepen. Omroepen gaan zelf over de inhoud en de vorm van hun 
programma’s. De NPO stelt zich dienstbaar op. Bij de verdeling van de budgetten weegt het 
leden aantal van een omroep mee. Omroepen krijgen de ruimte om mee te bewegen met nieuwe 
manieren van kijken en luisteren en krijgen de mogelijkheid om ook van eigen geld online 
programmering te maken en een eigen platform te bouwen.
• Ruimte voor levensbeschouwing in programmering. Levensbeschouwing is een pijler onder 
de publieke omroep. De inhoudelijke invulling daarvan vraagt ruimte qua budget, platform en 
momenten van uitzending van programma’s op radio en tv.
• Bewaak de toegankelijkheid van programma’s. De programma’s van de publieke omroep mogen niet 
achter een online betaalmuur verdwijnen, maar moeten voldoende toegankelijk zijn. NPO Plus stopt.
• Een veilig en verantwoord aanbod. De publieke omroep is van ons allemaal. Daarom moet het 
aanbod veilig, verantwoord en van voldoende kwaliteit zijn. De Mediawet biedt richtlijnen om dat 
aanbod te garanderen.
• Pluriforme journalistiek. Er komt een onderzoek naar manieren om de krantensector te 
ondersteunen en de pluriformiteit van de dagbladjournalistiek in stand te houden.
• Meer gebarentolken. Mediadiensten moeten zich inspannen om hun aanbod toegankelijk te 
maken voor auditief en visueel beperkten. Bij crisiscommunicatie worden zo snel als mogelijk 
uitzendingen gemaakt die toegankelijk zijn voor mensen met een auditieve of visuele beperking.
De digitale rechtsstaat
We zijn gezegend met prachtige technische mogelijkheden, die hele nieuwe vormen van 
verbondenheid mogelijk maken. Maar het lijkt soms wel alsof de rechtsstaat niet geldt in de 
digitale wereld. De overheid moet morele afwegingen durven maken over de inzet van technieken 
en de regulering van ons digitale maatschappelijke verkeer. Er is meer aandacht nodig voor 
wetgeving rond digitale technieken, de bescherming van grondrechten, bewustwording en het 
borgen van het publieke belang. Onze vrijheid komt in het gedrang als we niet meer grip krijgen 
op grote techbedrijven die grote hoeveelheden data over ons verzamelen. Sociale media kunnen 
nu ongehinderd zorgen voor verslaving, mentale problemen bij jongeren en verharding van het 
publieke debat. De overheid moet een grotere rol nemen bij de regulering van Big Tech spelers, het 
internet als publieke ruimte en via voorlichting en andere bewustwordingsmaatregelen pal gaan 
staan voor vrijheid. Zo ontstaat een vrije en verantwoorde digitale rechtsstaat.
• Waakhond Digitale Veiligheid. Er is beter toezicht nodig op wat bedrijven en overheden met onze 
gegevens doen en welke algoritmes en technieken ze inzetten. De Autoriteit Persoonsgegevens 
wordt daarom uitgebreid tot een sterke toezichthouder voor Digitale Veiligheid, met voldoende 
technische kennis en middelen om ons digitaal te beschermen. Daarbij is specifiek aandacht voor 
de bescherming van kinderen. 
• Data van kinderen is niet te koop. Kinderen van nu groeien op in een digitale wereld, waar hun 
data een gedeeld product is. Het wordt niet toegestaan om dataprofielen van kinderen bij te 
houden en online gegevens van kinderen te verhandelen. Bedrijven en sociale media die dat wel 
doen worden uit Europa geweerd. 
• Regulering algoritmes en Artificiële Intelligentie. Er komen strenge regels over de kwaliteit 
en het type data dat gebruikt mag worden voor de training van automatisch gegenereerde 
beslismodellen. Training van modellen op generieke kenmerken (zonder oorzakelijk verband met 
101
NIEUWE VERBONDENHEIDde voorspelde waarde) wordt verboden. Organisaties die algoritmes gebruiken moeten inzichtelijk 
maken welke data gebruikt is om de algoritmes te trainen en welke afwegingen zijn gemaakt om 
discriminatie en ongelijke behandeling te voorkomen.
• Maak de sociale media minder verslavend. We willen dat sociale media bedrijven gedwongen 
worden om sociale media minder verslavend te maken en aan gebruikers meer controle te geven 
over het gebruik van de apps. Dit vergt verdere Europese regelgeving en afspraken en betere 
handhaving van bestaande regels. 
• Strenger op leeftijdsgrens sociale media. Sociale media brengen jongeren veel moois, maar ook 
veel naars. We willen strengere regels zodat het toestemmingsvereiste tot 16 jaar voor gebruik van 
sociale media beter functioneert. Sociale media die niet ontworpen zijn om door jongeren zonder 
schade te worden gebruikt worden verplicht een leeftijdsgrens te hanteren en te handhaven. 
Bedrijven en sociale media die dat niet doen worden uit Europa geweerd. 
• Laat de AVG geen onnodig obstakel zijn. Privacy is een fundamenteel recht, maar er is ook 
altijd sprake van een weging van alle belangen. De mogelijkheden om gegevens uit te wisselen 
tussen (overheids)instanties kan binnen dat recht worden verbeterd. Onnodige belemmeringen 
waarbij mensen uiteindelijk benadeeld worden, kunnen wijken. Daarnaast zetten we in op extra 
duidelijkheid over wat wel en niet mag: er is veel verlegenheid omtrent het delen van gegevens, 
terwijl er ook al veel mogelijk is. 
• Zorgplicht tegen online bagger. Veel communicatie en informatie verloopt via digitale 
platforms. Dat biedt vrijheid. Maar onze democratische rechtsstaat kan ook worden bedreigd 
door desinformatie of bedreigingen. Er komt daarom een stevige Europese zorgplicht voor 
digitale platforms en hostingbedrijven om hier tegen op te treden wanneer dit op hun platforms 
plaatsvindt. Uitgangspunt is hierbij dat wat in de fysieke wereld niet is toegestaan, ook digitaal niet 
is toegestaan. (Vrouwelijke) politici, journalisten en schrijvers worden steeds vaker blootgesteld 
aan (online) geweld en intimidatie. Het wordt gebruikt als politiek wapen om mensen de mond 
te snoeren. De stabiliteit en goed bestuur worden zo ondermijnd. We beschermen (vrouwelijke) 
politici, journalisten, schrijvers en mensenrechtenverdedigers en treden in Europa stevig op tegen 
intimidatie, maar ook tegen het bagatelliseren ervan door maatschappelijke groeperingen of 
politieke partijen.
• Datajubeljaar. Er komt een beter wettelijk geborgd recht op een schone lei, zodat consumenten 
op een duidelijke plek een verzoek kunnen indienen om al hun data te laten vernietigen.
• No computer says no.  Er komt een wettelijk recht op uitleg bij besluiten door de overheid. 
Wanneer de overheid een geautomatiseerd besluit heeft genomen, moet het mogelijk zijn om een 
uitleg van het besluit te krijgen door iemand met inhoudelijke kennis over het besluit. 
• Veilige digitalisering in publieke sector. Goede bescherming van data bij publieke instanties 
is cruciaal. Daarom wil de ChristenUnie dat er heldere richtlijnen worden gehanteerd voor de 
bescherming van publieke data bij alle overheden.
• Geen surveillance staat. Het is onwenselijk een veiligere samenleving te maken die vooral leunt 
op sterke inzet van digitale surveillance. De samenleving is gebaat bij veiligheid die ontstaat in 
medemenselijkheid. We zoeken weerbaarheid uiteindelijk in de publieke moraal die blijft bestaan 
wanneer de veiligheidscamera uitvalt. We zijn daarom terughoudend bij het inzetten van digitale 
surveillancesystemen.
• Beperk de macht voor techbedrijven in onderwijs en zorg. Aanbieders van digitale diensten 
kunnen een grote invloed hebben op domeinen als zorg en onderwijs. Het is niet wenselijk dat 
beslissingen die thuishoren in zorg en onderwijs sterk gestuurd worden door commerciële (tech)
aanbieders. Hierover maken we Europees en nationaal afspraken.
102
CHRISTENUNIE VERKIEZINGSPROGRAMMA 2023-2028• Kritisch op de Europese Digitale Identiteit. De ChristenUnie is kritisch op de ontwikkelingen 
rondom de Europese Digitale Identiteit (eID). Als er een eID komt, moet dit vrijwillig, transparant 
en privacy-proof zijn. Er komt geen Europees Burgerservicenummer. 
• Impactanalyse bij baanbrekende nieuwe technologieën. De effecten van nieuwe technologie 
moeten goed doordacht worden. De overheid zorgt dat zij een Sociaal-Maatschappelijke Impact 
Analyse uitvoert als een technologische innovatie geïntroduceerd wordt, die in potentie een 
groot effect heeft op de samenleving (denk aan de invloed van ChatGPT). De Waakhond Digitale 
Veiligheid krijgt een signaleringsfunctie.
4.3 • Rechtvaardige gastvrijheid
Het is onverteerbaar dat er nog steeds mensen sterven op de drempel van ons vrije continent. De 
Middellandse Zee is inmiddels veranderd in een massagraf. Wereldwijd zijn miljoenen mensen 
op de vlucht onder vreselijke omstandigheden. Ondertussen leidt ongeremde arbeidsmigratie tot 
problemen in onze wijken en uitbuiting van migranten. Het Nederlandse debat over migratie bracht 
ons tot nu toe nauwelijks oplossingen. De politiek is blijven steken in patstellingen, oneliners en 
verkiezingsretoriek. Onze samenleving voelt het falende migratiebeleid. Arbeidsmigranten worden 
opgehokt in gezinswoningen. We slepen vluchtelingen met hun kinderen van tijdelijke plek naar 
tijdelijke plek. Kwetsbare wijken in grote steden dragen nog steeds de zwaarste integratieproblemen. 
Een kleine groep, vaak kansloze asielzoekers, zorgt voor overlast. En het grasveld bij Ter Apel ligt bij 
de eerste de beste tegenslag weer vol. De overheid faalt als hoeder van publieke gerechtigheid.
De ChristenUnie wil een rechtvaardig en gastvrij migratiebeleid. We geloven dat elk mens een 
waardevol schepsel van God is en recht gedaan moet worden. Natuurlijk kunnen we in Nederland 
en Europa niet alle problemen in de wereld op onze schouders nemen. Maar we kunnen en moeten 
wel ons aandeel leveren. Doen wat onze hand vindt te doen. Zoekend naar een goede balans, met 
oog voor kwetsbare vluchtelingen en met respect voor fundamentele mensenrechten. 
Europees perspectief
Voor alle vormen van migratie (asiel, arbeid, studie en gezinshereniging) zijn nieuwe oplossingen 
nodig, zowel op de korte als op de lange termijn. Dat mensen sterven aan de grenzen van Europa 
zet de geloofwaardigheid van het hele Europese project op het spel. En dat we nauwelijks grip 
weten te krijgen op arbeidsmigratie van binnen en buiten de Unie (veruit de belangrijkste bron 
van migratie) zet het draagvlak voor migratie onder druk. We willen betere oplossingen voor 
de problemen met migratie in Europa. In het volle besef dat we leven in een gebroken wereld 
en dat een ideaal migratiesysteem niet bestaat. Maar dat ontslaat ons niet van de plicht om de 
huidige afspraken waar mogelijk te verbeteren. Het Europese migratiepact dat steeds verder wordt 
uitgewerkt is een eerste stap, maar er is meer nodig.
• Zet mensenrechten voorop. Europa is een project van vrede en recht. Zeker mensen die vluchten 
bevinden zich in een afhankelijke en vaak kwetsbare positie en moeten kunnen rekenen op een 
rechtvaardige behandeling. Een nieuw Europees migratiebeleid dient stevig ingebed te zijn in het 
internationale recht en respecteert de rechten van de mens.
• Meer grip op migratie door uitnodigen geïnspireerd door het Canadees model. De stip op de 
horizon is voor ons dat we op Europees niveau meer grip ontwikkelen op onze migratie. We 
kunnen daarbij leren van de positieve en negatieve kanten van het Canadees model, al is de 
Europese situatie in veel opzichten anders. We willen naar een transparant en rechtvaardig 
systeem van uitnodigingen voor alle vormen van migratie. Dat betekent dat lidstaten moeten 
103
NIEUWE VERBONDENHEIDkunnen aangeven in welke sectoren arbeidsmigranten welkom zijn, hoeveel studenten van buiten 
Europa ze willen toelaten en hoeveel extra ruimte er is om kwetsbare vluchtelingen uit te nodigen 
van UNHCR-lijsten. In combinatie met betere, geharmoniseerde Europese procedures kan die 
benadering leiden tot een eerlijk, effectief en ruimhartig Europees migratiebeleid. 
• Een ruimhartig uitnodigingsbeleid voor vluchtelingen. We willen dat meer van de meest 
kwetsbare vluchtelingen in de wereld in Europa kunnen worden opgevangen. Nu worden 
bijvoorbeeld nog te weinig door de UNHCR geselecteerde vluchtelingen door Europa opgenomen.
• Geen quota voor vluchtelingen. We willen geen quota voor asielmigratie. Onze deur mag niet 
dichtvallen voor vluchtelingen die in levensgevaar zijn en zich bij ons melden.
• Werk toe naar veilige aanmeldmogelijkheden. Om een einde te maken aan gevaarlijke reizen over 
de Middellandse zee, willen we dat het in het nieuwe migratiebeleid niet uitmaakt of je een migratie-
verzoek doet binnen of buiten Europees grondgebied. Er komen veilige aanmeld mogelijkheden 
buiten Europees grondgebied. Zo breken we het verdienmodel van mensensmokkelaars.
• Stel betere grensprocedures in. We willen rechtvaardige grensprocedures aan de buitengrenzen 
van Europa, in lijn met het migratiepact. Aan de grens wordt een eerste onderscheid gemaakt 
tussen kansrijke en minder kansrijke aanvragen voor verblijf. Aanvragen die minder kansrijk zijn 
worden altijd zorgvuldig getoetst, maar binnen een procedure die is gericht op snelle terugkeer, 
in centra aan de buitengrenzen van Europa. Dezelfde procedure kunnen lidstaten zelf toepassen. 
Er moet altijd sprake zijn van rechtsbescherming en niet van detentieomstandigheden.
• Europese solidariteit. Van iedere lidstaat wordt verwacht een bijdrage te leveren in de opvang 
van vluchtelingen die Europa zijn binnengekomen en kans maken op verblijf. Zij worden 
evenredig over de lidstaten verdeeld. Dit betreft alle asielverzoeken - zowel aanvragen aan de 
buitengrenzen, als in de lidstaten zelf - zodat doorreizen wordt verminderd. Nederland doet 
ruimhartig haar deel. Dit solidariteitsmechanisme geldt niet voor andere vormen van migratie. 
• Geen illegale pushbacks. Frontex wordt hervormd en er komt stevig Europees toezicht op 
grensbewaking. Lidstaten die migranten (die asiel aanvragen) zonder procedure terugsturen 
(pushbacks) worden beboet.
• Effectieve samenwerking met landen rondom Europa. Om te voorkomen dat mensen de 
risicovolle oversteek over de Middellandse Zee wagen en nietsontziende mensensmokkelaars 
daarvan profiteren, is betere internationale samenwerking nodig. Onder meer met Turkije en 
Noord-Afrikaanse landen. Dat is beter dan het fortificeren van Europa en het bouwen van hekken. 
Onderzocht wordt of er Europese aanmeldcentra in Noord-Afrika kunnen worden ingericht. Bij 
afspraken daarover staan mensenrechten centraal en er is adequaat toezicht.
• Maak afspraken over terugkeer. In navolging van bijvoorbeeld Duitsland onderzoeken we of we 
tot Europese afspraken kunnen komen met landen waaruit veel migranten komen die geen recht 
op verblijf hebben. In ruil voor het snel terugnemen van deze migranten, komen er bijvoorbeeld 
mogelijkheden voor tijdelijke arbeidsvergunningen, zoals in Frankrijk al het geval is. 
• Sta noodhulp altijd toe. Ngo’s en particuliere hulporganisaties die zich inzetten voor migranten 
op of rond de Middellandse Zee worden niet gecriminaliseerd voor het verstrekken van noodhulp 
aan migranten.
• Betere opvang in de regio. Nederland draagt bij aan het verbeteren van humane en veilige 
opvang in de regio, via gerichte ondersteuning door Nederlandse hulporganisaties en via 
meerjarige steun aan de UNHCR die veel mensen in de regio opvangt, maar structureel een 
financieringstekort heeft.
• Doe recht aan ontheemden uit de regio. Nu er een oorlog is in Oekraïne, op ons eigen continent, 
bieden we ruimhartige opvang aan de ontheemden. Zolang de situatie daar niet wezenlijk 
verandert moeten ze in Europa de status van ontheemden houden.
104
CHRISTENUNIE VERKIEZINGSPROGRAMMA 2023-2028Rechtvaardige gastvrijheid in Nederland
Om zowel gastvrij als rechtvaardig te zijn in de opvang van vluchtelingen, moet ook in Nederland 
opnieuw worden gekeken naar onze regelingen en systemen. Nederland levert een aandeel in de 
opvang van migranten en vluchtelingen die Europa binnenkomen. Nederland voert ook zelf een 
actief beleid met het oog op de opvang van vluchtelingen wereldwijd. Niet iedereen kan fysiek de 
intensieve vluchtreis naar Europa aan. Nederland heeft oog voor kwetsbare vluchtelingen en biedt 
hen plaats in onze samenleving. 
• Beperk gezinshereniging niet. Het gezinsleven is belangrijk. Wij zijn tegen maatregelen die 
kinderen onnodig scheiden van ouders of inperking van het recht op familieleven, met het doel om 
vluchtelingen af te schrikken of te straffen voor hun aanwezigheid in Nederland.
• Richt een Centraal Planbureau Migratie op. Gebaseerd op een brede welvaartbenadering 
geeft dit planbureau zwaarwegende adviezen aan de overheid over migratie en de daarmee 
samenhangende maatschappelijke vraagstukken op het gebied van zorg, onderwijs en 
samenleven. Ook kan dit planbureau landeninformatie beter beoordelen en hierover adviezen 
geven aan de IND. Dit nieuwe college kan eventueel samengaan met de Adviesraad Migratie. 
• Breng ‘migratie’ onder bij SZW. De hele migratieketen komt onder verantwoordelijkheid van het 
ministerie van Sociale Zaken en Werkgelegenheid te vallen. Zo kan ook een betere verbinding 
gemaakt worden tussen immigratie, integratie en arbeidsmarktbeleid. Migratie is uiteindelijk geen 
veiligheidsvraagstuk, maar een sociaal vraagstuk. 
• De discretionaire bevoegdheid blijft bij de bewindspersoon. Juist bij een sterk gereguleerd 
migratiebeleid blijft het van groot belang om ruimte te houden voor uitzonderingen ten behoeve 
van schrijnende gevallen. Daarom kan een bewindspersoon in bijzondere gevallen een verblijfs-
vergunning toekennen in afwijking van de geldende regels. Het moet zo altijd mogelijk zijn om 
een laatste check uit te voeren of er niet sprake is van een schrijnende situatie, ook al binnen de 
eerste procedure. 
• Bundel de inspectie rond asiel en migratie. Het toezicht op instellingen en de migratieketen 
als geheel is versnipperd en niet goed ingericht. Er is meer onafhankelijk toezicht nodig op de 
zorgvuldigheid van besluitvorming en uitvoering in de asielketen. De vormen van toezicht die 
nu zijn ondergebracht bij andere inspecties worden bijeengebracht in een bij wet ingestelde 
onafhankelijke Inspectie voor Asiel en Migratie.
• Behouden rechtsbijstand. Het recht op rechtsbijstand voor asielzoekers wordt niet beperkt en 
blijft in stand vanaf het begin van de asielprocedure. Gehoren worden afgenomen met aandacht 
voor het trauma dat asielzoekers kunnen hebben. Daarom vinden gehoren niet direct na 
aankomst in Nederland plaats en niet zonder voorbereiding door een advocaat.
• Tweestatusstelsel niet opnieuw invoeren. We gaan niet terug naar een tweestatusstelsel 
in Nederland. Bijna alle lidstaten kennen het systeem dat een vluchtelingenstatus dezelfde 
materiële rechten oplevert als een subsidiaire beschermingsstatus (waaronder het recht op 
gezinshereniging). Bovendien leidt een dergelijk systeem tot veel meer werk voor de IND en meer 
bezwaar- en beroepsprocedures. Bij harmonisatie van het asielbeleid in de EU doet Nederland 
dus geen stap terug.
• Meer expertise nodig voor bekeerlingen en LHBTI-ers. Er komen meer gespecialiseerde hoor- 
en beslismedewerkers bij de IND om de geloofwaardigheid van een verhaal over bekering 
of geaardheid goed te kunnen beoordelen. Zo wordt het mogelijk om het asielrelaas van 
bijvoorbeeld christelijke bekeerlingen of LHBTI-ers beter te beoordelen. Aangeboden expertise van 
gespecialiseerde belangenbehartigers wordt meegenomen. 
105
NIEUWE VERBONDENHEID• Meer aandacht voor bijzondere positie meisjes en vrouwen. De IND is oplettend en sensitief 
bij de beoordeling of vrouwen en meisjes terug kunnen keren naar regio’s waar veel sekse-
ongelijkheid, en onderdrukking van vrouwen plaatsvindt of waar vrouwen en meisjes het risico 
lopen slachtoffer te worden van genitale verminking. De periode van afhankelijkheid bij partner-
verblijfsvergunningen wordt verkort. Deze leidt te vaak tot misbruik en uitbuiting van vrouwen. 
Na huiselijk geweld moet het mogelijk zijn een zelfstandig verblijfsrecht te krijgen.
• Aandacht bij asielprocedures voor seksueel geweld. In asielprocedures is er aandacht voor 
aanvragers die voor, tijdens of na de vlucht seksueel geweld hebben meegemaakt. Wij willen dat 
de IND meer getraind personeel inzet om overlevers te identificeren en adequaat te horen tijdens 
de asielprocedure. Daarnaast willen we gecoördineerde hulpverlening voor en veilige opvang 
van overlevers van conflict gerelateerd seksueel geweld, door het COA, gemeenten en andere 
relevante instanties.
• Aanpak overlastgevende asielzoekers. Er blijft aandacht voor het aanpakken van de problemen 
rondom overlastgevende asielzoekers. Hun asielverzoeken moeten snel worden afgehandeld om 
de tijd in de opvang zo kort mogelijk te houden. 
Een einde aan de opvangcrisis in Nederland
De problemen waarmee Nederland de afgelopen jaren kampte bij de opvang van asielzoekers, zijn 
het gevolg van politieke keuzes. Ook als in Europa nog geen verdere stappen zijn gezet, moeten 
we de opvang van asielzoekers hier in Nederland beter inrichten. Er moet sneller duidelijk worden 
wie vluchteling is, en wie moet vertrekken of mag blijven. We willen af van het verplaatsen van 
vluchtelingen van locatie naar locatie, zeker als er kinderen in het spel zijn. We willen kleinschalige, 
lokale opvang, waarbij asielzoekers die kans hebben op een status, direct zijn verbonden aan één 
gemeente en daar in beginsel kunnen blijven. Zo krijgen ze de kans op een goede start en kunnen 
ook vrijwilligers, verenigingen en kerken meer betekenen. 
• Voorkom het vastlopen van het systeem. Onze asielprocedures zijn op papier snel, maar door 
politiek wanbeheer is het hele systeem vastgelopen. IND, COA en gemeenten krijgen daarom een 
robuuste, vaste basisfinanciering om een minimumcapaciteit aan opvang en vlotte beoordeling 
van asielverzoeken te kunnen waarborgen. 
• Beter voorbereid op brandhaarden. IND, COA en gemeenten ontwikkelen een opschaalprotocol, 
zodat het mogelijk is om snel 20.000 extra plekken beschikbaar te hebben. Zo zijn we voorbereid op 
een situatie waarin nieuwe brandhaarden aan de randen van Europa ontstaan. Bij een lage instroom 
kan de vrijkomende opvangcapaciteit, in een zorgvuldige afweging door de gemeente, worden 
benut, bijvoorbeeld als (tijdelijke) woonruimte voor spoedzoekers, studenten of arbeidsmigranten.
• Eerlijke spreiding opvang over gemeenten. De opvang van asielzoekers wordt veel beter verdeeld 
over alle gemeenten. Gemeenten kunnen zelf of samen met andere gemeenten opvang verzorgen. 
De spreidingswet dient ingevoerd te worden, in een vorm die recht doet aan de adviezen van de 
Raad van State en de VNG. 
• Breng mensen onder op een vaste plek. Asielzoekers worden nu vaak van locatie naar locatie 
verplaatst, waardoor het heel moeilijk is om een netwerk op te bouwen. Voor kinderen is dit 
ronduit schadelijk. We willen dat gemeenten van begin tot eind verantwoordelijk blijven voor de 
aan hen toegewezen asielzoekers, zowel tot aan eventuele uitzetting als bij toekenning van een 
verblijfsvergunning. Na het verkrijgen van de verblijfsvergunning is iemand uiteraard vrij zich 
overal te vestigen. Nieuwkomers krijgen echter alleen recht op de toewijzing van een woning 
in de gemeente waarin ze zijn opgevangen. Zo wordt lokale binding en gezonde spreiding 
gestimuleerd. Kwetsbare wijken worden daarbij ontzien. 
106
CHRISTENUNIE VERKIEZINGSPROGRAMMA 2023-2028• Naar kleinschalige opvang. In plaats van op efficiency en kostenbesparing gerichte grootschalige 
opvanglocaties op afgelegen terreinen, willen we kleinschalige opvang op een duurzame plek. 
Daardoor kunnen asielzoekers makkelijker een netwerk opbouwen via een plaatselijk kerk, 
sportvereniging of buurt. Voortbordurend op de spreidingswet willen we toe naar een systeem 
waarbij niet het COA maar gemeenten deze opvang verzorgen. Lokaal kan worden gekeken hoe 
zij goed kunnen worden opgevangen in de gemeenschap of kunnen worden voorbereid op vertrek.
• Maak extra middelen vrij voor kleinschaligheid. Kleinschalige opvang is duurder, maar heeft 
een positief effect op integratiemogelijkheden en draagvlak voor opvang. Daarom wordt een deel 
van het budget van het COA samen met aanvullende middelen hiervoor beschikbaar gesteld 
(eventueel via het gemeentefonds). 
• Een extra aanmeldcentrum. Om de druk op het aanmeldcentrum en de gemeenschap in Ter 
Apel te verlichten komt er ten minste één extra aanmeldcentrum. Een gemeente wordt hiervoor 
gecompenseerd, bijvoorbeeld door een lagere taakstelling in de spreidingswet, de taakstelling 
statushouders of via andere investeringen.
• Tussenvoorzieningen voor statushouders. Gezien de landelijke woningnood en het tekort aan 
sociale huurwoningen worden er tussenvoorzieningen gecreëerd waar statushouders worden 
opgevangen in afwachting van een (sociale huur)woning, terwijl zij wel kunnen starten met 
inburgering in de gemeente of regio waar ze kunnen blijven. 
• Betere begeleiding minderjarige asielzoekers. Minderjarige asielzoekers verdienen maximale 
bescherming door de Nederlandse staat. Dit betreft onder andere de opvang, scholing, medische 
zorg en dagbesteding. In de asielprocedures van niet begeleide minderjarige asielzoekers 
moeten de IND, maar ook DT&V de mogelijkheid hebben om een onafhankelijke deskundige in 
te schakelen om het belang van het kind in kaart te brengen. Er zijn meer plekken nodig voor 
alleenstaande minderjarige asielzoekers. Deze plekken zijn bij voorkeur geen onderdeel van 
reguliere opvanglocaties. Deze jongeren krijgen zo snel mogelijk onderwijs in een Internationale 
Schakelklas. Deze klassen kampen met capaciteitsproblemen (leerklachten en lokalen). Hier 
wordt in geïnvesteerd.
Een terugkeerbeleid dat werkt
Bij een rechtvaardig en barmhartig migratiebeleid hoort een werkend terugkeerbeleid. Dit beleid 
faalt nu. Een kleine groep, vaak uit Noord-Afrikaanse landen afkomstige, asielzoekers zorgt voor 
overlast en criminaliteit. En het lukt maar niet om hen naar het land van herkomst terug te sturen. 
Om een gastvrij land te zijn voor wie onze steun echt nodig heeft, moeten we streng zijn aan de 
andere kant: wie geen blijvende plaats heeft in de Nederlandse samenleving, en ook terug kan, 
moet terug. 
• Wel kunnen, niet willen. Migranten uit veilige landen die op goed geluk zijn binnengekomen 
en geen uitzicht hebben op asiel of een verblijfsvergunning moeten terug naar het land van 
herkomst. Nederland onderhoudt hier contact over met de landen van herkomst. Migranten 
die wel terug kunnen, maar dat niet willen, kunnen in detentie gehouden worden en worden 
uiteindelijk uitgezet.
• Sobere opvang. Detentie van onschuldige migranten die meewerken en in afwachting zijn van 
hun uitzetting kan worden vervangen door alternatieven, zoals een meldplicht en aparte sobere 
opvang. Waar vreemdelingendetentie, als laatste redmiddel, onvermijdelijk is, geldt een humaan 
regime: zo lang mogelijk uit cel, twee op een cel alleen vrijwillig en geen eenzame opsluiting 
(isolatie). Er wordt, net als bij reguliere detentie, ingezet op dagbesteding. Visitatie wordt 
verboden, bodyscans vormen waar nodig een alternatief.
107
NIEUWE VERBONDENHEID• Goed toegerust personeel voor terugkeerprocedures. De Dienst Terugkeer & Vertrek heeft een 
complexe opdracht, waarbij veel van regievoerders gevraagd wordt. Er wordt geïnvesteerd in het 
opleiden van DT&V medewerkers, waarbij de nadruk ligt op een actieve houding die erop gericht is 
bijzondere omstandigheden van het individuele geval in kaart te brengen om zo een verantwoord 
vertrek tot stand te kunnen brengen.
• Bed, bad, brood en begeleiding. De Landelijke Voorziening Vreemdelingen (LVV), die bed, bad, 
brood en begeleiding regelt voor migranten zonder recht op verblijf, wordt uitgebreid en krijgt 
landelijke dekking. Deze voorziening richt zich op het krijgen van perspectief voor betrokkenen: 
een herhaalde asielaanvraag, remigratie of vertrek. Mensen in de LVV krijgen recht op juridische 
begeleiding, en er komt ook meer zorg voor (psychisch) zieke mensen in de LVV.
Gewortelden zonder status 
De werkelijkheid is dat ook in Nederland mensen zijn die staatloos zijn, of al heel lang in ons 
land verblijven, maar zonder status. We willen niet dat kinderen de dupe zijn van keuzes van hun 
ouders en/of van trage procedures. We kijken niet weg van deze werkelijkheid, maar werken aan 
rechtvaardige oplossingen. 
• Oplossing voor staatlozen in Nederland. De wet vaststellingsprocedure staatloosheid is 
aangenomen. Deze wet geeft staatlozen echter nog geen verblijfsrecht. We vinden dat erkende en 
gewortelde staatlozen ook verblijfsrecht in Nederland moeten krijgen. 
• Voorkom strafbaarstelling van illegaliteit. Het vraagstuk van mensen die zonder verblijfsrecht 
in Nederland blijven is een sociaal-maatschappelijke kwestie en mag niet in de sfeer van het 
strafrecht getrokken worden.
• Zoek een oplossing voor in Nederland geboren en/of gewortelde ongedocumenteerden. Er 
komt een oplossing voor kinderen die al jaren in Nederland zijn, onderwijs hebben genoten en de 
taal vaak uitstekend spreken, maar geen verblijfspapieren hebben (zogenoemde Dreamers). Zij 
kunnen als ieder kind in Nederland een waardevolle bijdrage leveren aan de samenleving en op 
de arbeidsmarkt, en moeten onder voorwaarden een verblijfsvergunning krijgen.
• Creëer perspectief voor werkende ongedocumenteerden. In navolging van het Duitse Duldungs-
beleid willen we dat er een regeling komt voor werkende ongedocumenteerden, waarbij een 
tijdelijk verblijfsrecht mogelijk is en perspectief op een verblijfsvergunning door te studeren of te 
werken in knelpuntberoepen.
• Doe recht aan oudere ongedocumenteerden. We moeten recht doen aan oudere ongedocumen-
teerden die soms al tientallen jaren in ons land zijn, zoals de Surinaamse oud-Nederlanders. Ook 
is er meer aandacht nodig voor de medische zorg aan ongedocumenteerden.
• Maak een structurele regeling voor gewortelde kinderen. Voor kinderen die langer dan vijf jaar 
in Nederland hebben verbleven en altijd beschikbaar zijn gebleven voor de asielprocedure in die 
periode, is een oplossing nodig via een structurele verwortelingsregeling. 
Van nieuwkomers naar medeburgers
Bij rechtvaardige gastvrijheid hoort een duidelijk integratiebeleid, dat van nieuwkomers mede-
burgers maakt. Daarvoor is een gezamenlijke inspanning nodig. Zowel van de inburgeraar als van 
de ontvangende gemeenschap. We geven samen vorm aan een gedeelde toekomst. Integratie 
vraagt van mensen dat ze niet alleen fysiek, maar ook mentaal verhuizen. Niet alleen onze taal 
leren, maar ook onze waarden leren kennen en respecteren. Daar moet ons integratiebeleid op 
gericht zijn, met begeleiding die is toegespitst op de gaven en talenten van iedere inburgeraar. 
Hierbij worden ook de later nareizende partner en gezinsleden op dezelfde manier onder regie van 
108
CHRISTENUNIE VERKIEZINGSPROGRAMMA 2023-2028de gemeente begeleid bij hun inburgering. De opvang van Oekraïense ontheemden leert ons dat er 
in ons land veel welwillendheid is om mensen op de vlucht een plek te geven in hun gemeenschap. 
En dat het zeer wenselijk is om hen snel aan het werk te laten gaan. 
• Bevorder een ontzorgend en activerend stelsel van inburgering. We blijven ons inzetten voor een 
activerend en ontzorgend stelsel van inburgering, met begeleiding op maat van nieuwkomers. 
Gemeenten spelen hierin de hoofdrol. In het nieuwe inburgeringsstelsel worden statushouders, 
de eerste zes maanden na huisvesting financieel ontzorgd door hun woongemeente. De 
ChristenUnie wil dat de financiële ontzorging méér omvat dan leefgeld en vaste lasten. De focus 
moet liggen op begeleiding zodat de statushouder zelfredzaam wordt en tegelijkertijd wegwijs 
wordt in de voorzieningen die de verzorgingsstaat kent. Deze begeleiding wordt ook voortgezet na 
het financieel ontzorgen, met focus op zelfredzaamheid.
• Wijs statushouders toe aan een vaste gemeente. Bij het verkrijgen van een status worden 
asielzoekers in principe toegewezen aan de gemeente waar zij als asielzoeker zijn opgevangen. 
Zo wordt lokale binding gestimuleerd en de integratie bespoedigd.
• Regel taalles en meedoen vanaf het begin. Mensen die hier naartoe komen moeten zoveel 
mogelijk vanaf de eerste dag taallessen gaan volgen. Er wordt geïnvesteerd in taaldocenten 
en taalscholen om dit mogelijk te maken. Samen met asielzoekers met een reële kans op een 
verblijfsvergunning wordt vanaf de eerste dag gezocht naar een plek waar zij zich actief kunnen 
inzetten in onze samenleving (denk aan vrijwilligerswerk buiten het asielzoekerscentrum). 
Meedoen-balies worden standaard op alle opvanglocaties. Dit is bevorderlijk voor het geestelijk 
welzijn en de integratie van nieuwkomers, zoals het sneller leren van de Nederlandse taal en 
cultuur en het opbouwen van een netwerk. Ook krijgen vrijwilligersorganisaties ruim baan om 
activiteiten met nieuwkomers te ontplooien.
• Aan het werk tijdens de procedure. We willen dat asielzoekers tijdens hun procedure eerder 
mogen beginnen met werken. De 24 weken norm wordt zo spoedig mogelijk afgeschaft. Werk 
draagt bij aan zingeving, een waardevolle economie en kan helpen onrust te voorkomen.
• Organiseer meer mentale hulp. Veel vluchtelingen hebben traumatische gebeurtenissen 
meegemaakt. Vast onderdeel van de inburgering wordt een stevig hulpaanbod om deze trauma’s 
en gebeurtenissen te helpen verwerken. Contactpersonen van statushouders bij de gemeenten 
worden getraind om trauma’s te herkennen en de statushouder naar het hulpaanbod te leiden.
• Goed burgerschapsonderwijs bij inburgering. We helpen nieuwkomers om onderdeel te worden 
van onze democratische rechtsstaat en om haar kernwaarden te verinnerlijken. Nieuwkomers 
maken hier nu kennis mee in het participatieverklaringstraject en het examenonderdeel Kennis 
van de Nederlandse Maatschappij. De eindtermen van de kennisonderdelen van de inburgering 
worden periodiek herzien, met als doel actief burgerschap te bereiken.
• Schone lei voor inburgeraars. Het inburgeringstraject heeft tussen 2013 en 2021 te veel gevraagd 
van de zelfredzaamheid van nieuwkomers. Een deel van de inburgeraars heeft bij DUO daardoor 
grote schulden opgebouwd om (taal-)onderwijs te kunnen volgen. Er komt een schuldenpardon 
voor bedragen boven de 2000,-, zodat deze groep de kans heeft om de schuld af te betalen en 
met een schone lei een doorstart te maken.
• Stel rechtvaardige eisen aan naturalisatie. Het Nederlanderschap kan verkregen worden na het 
afronden van het inburgeringstraject. Van de nieuwkomer wordt verwacht een actieve bijdrage 
te kunnen leveren aan onze samenleving. Daar schort het nog wel eens aan. Daarom kijken we 
kritisch naar deze eisen en durven we deze aan te scherpen. Het recht op bescherming is niet 
automatisch na een aantal jaar het recht op Nederlanderschap. 
109
NIEUWE VERBONDENHEIDPerspectief op arbeidsmigratie
Er is een ander perspectief nodig op arbeidsmigratie. We zijn er niet tegen dat mensen hun 
talenten (tijdelijk) inzetten in een ander land dan waar ze geboren zijn. Maar met lage lonen, 
slechte arbeidsomstandigheden en schrijnende huisvestingssituaties wordt een kwetsbare groep 
arbeidsmigranten in ons land nu veel onrecht aangedaan. En de gevolgen voor de samenleving in 
gebieden waar veel arbeidsmigranten landen, zijn groot. Onder andere omdat wijken bovenmatig 
belast worden met mensen die slecht gehuisvest worden en niet integreren. We zien private baten, 
maar publieke lasten. Dit moet veranderen. Meer grip, duidelijke richtgetallen en een einde aan de 
race to the bottom wat betreft arbeidsvoorwaarden. Sectoren die alleen maar kunnen draaien op te 
goedkope arbeid hebben in Nederland wellicht geen toekomst. De overheid moet goed nadenken 
welke economie we voor ogen hebben en hoe studie- en arbeidsmigratie daarin een plek heeft. 
• Sluit een Europees pact voor arbeidsmigratie. De ChristenUnie wil dat het mogelijk wordt voor 
lid staten om onderling afspraken te maken over arbeidsmigratie. Deze afspraken gaan bijvoor -
beeld over maatregelen die invloed kunnen hebben op  het aantal arbeidsmigranten of de duur 
van de arbeidsperiode. Ook valt te denken aan het gebruik van sociale voorzieningen, de export 
van WW, de terugkeer van arbeidsmigranten en het helpen terugdringen van werkloosheid in het 
land van herkomst.
• Ga uitbuiting van arbeidsmigranten tegen. Om misstanden met arbeidsmigranten te 
bestrijden, maken we werk van de aanbevelingen van de commissie Roemer. Zo voeren we 
een stelselwijziging door voor de uitzendmarkt en pakken we schijnconstructies aan. De cao 
van de inlenende onder neming wordt daarom leidend en is daardoor ook van toepassing op 
gecontracteerde onder  aannemers. Draaideurconstructies met arbeidsmigranten, waarbij soms 
misbruik wordt gemaakt van WW-regelingen, worden aangepakt. Het uitgangspunt is dat er een 
einde moet komen aan de ongelijkheid in loonkosten. 
• Verbied inhoudingen op het loon. Uitzendbureaus en werkgevers mogen niet langer loon 
inhouden voor bijvoorbeeld huisvesting. We willen een scheiding tussen bed en baan en willen dat 
er een einde komt aan de schrijnende situaties van de huisvesting van migranten.
• Regel huisvestiging voor arbeidsmigranten regionaal. De onveilige huisvesting van arbeids-
migranten leidt in bepaalde gemeenten tot veel overlast en verkamering van woningen. In de 
woonvisie van gemeenten en provincies moet het huisvesten van arbeidsmigranten een betere 
plek krijgen. Er komen betere afspraken over de voorwaarden waaraan huisvesting van tijdelijke 
werkers moet voldoen.
• Betrek bedrijfseffectrapportages. De beschikbaarheid van voldoende goede huisvesting, vervoer 
en zorg moeten randvoorwaarden zijn voor het ontwikkelen van nieuwe bedrijvigheid. Denk aan 
een nieuw distributiecentrum of tuinbouw. Daarom moeten, in navolging van het advies van de 
commissie Roemer, bedrijfseffectrapportages worden betrokken bij besluitvorming over nieuwe 
bedrijvigheid. 
• Schaf fiscale regelingen af. We zetten in op het afschaffen van fiscale regelingen die arbeids-
migratie op een oneerlijke manier bevorderen, zoals de ETK-regeling (voor lageloon-migratie) en 
de 30%-regeling (voor de hogeloon-migratie). We zetten Europees in op een gelijk speelveld.
• Verplicht registratie. Een deel van de arbeidsmigratie blijft nu buiten het zicht van gemeenten, 
door de late registratieverplichting. We willen dat ook mensen die korter dan 4 maanden werken en 
verblijven in een gemeente de verplichting krijgen zich in te schrijven of te registeren bij de gemeente.
• Laat werkgevers bijdragen aan taalles. Er komt een wettelijke verplichting voor werkgevers 
om bij te dragen aan toegang tot taallessen voor arbeidsmigranten. Daarnaast moeten 
arbeidsmigranten door gemeenten geholpen worden om aansluiting te vinden bij 
maatschappelijke voorzieningen, zoals bibliotheken, sportvoorzieningen, wijk- en dorpshuizen.
110
CHRISTENUNIE VERKIEZINGSPROGRAMMA 2023-2028• Betrek gemeenten bij de wet Waadi. De wet Waadi beschermt werknemers tegen uitbuiting door 
malafide uitzendbureaus. Omdat arbeidsmigratie een grote lokale impact heeft, is het nodig 
dat gemeenten veel meer betrokken worden in de Waadi. Bijvoorbeeld door hen op de hoogte te 
brengen van misstanden en door meldingen vanuit de gemeente ook op te nemen in het dossier. 
• Breng mensenhandel beter in zicht. Arbeidsmigranten kunnen slachtoffer worden van 
mensenhandel. Verschillende rapporten van Comensha, de arbeidsinspectie en andere Ngo’s 
laten dit herhaaldelijk zien. Tegelijkertijd wordt nog te weinig mensenhandel geconstateerd, 
omdat de verschillende organisaties andere criteria gebruiken voor arbeidsuitbuiting. Het is van 
belang dat zij hun werkwijzen en taal overeen laten komen. Definities leggen we wettelijk vast.
• Zorg voor meer capaciteit bij de Arbeidsinspectie. Om bovengenoemde uit te voeren, is er meer 
capaciteit voor de arbeidsinspectie nodig. Tegelijkertijd zorgen we voor meer slagkracht als 
gemeenten meer handelingsbevoegdheid krijgen bij misstanden.  
4.4 • Een veilige samenleving, die recht doet aan mensen
Onze samenleving kent een duistere schaduwrand, waarin veel onrecht en onveiligheid voorkomt. 
Het hoort bij de kerntaak van de overheid om onze samenleving veilig te houden en onrecht te 
bestrijden. Nederland wordt gelukkig steeds veiliger. Maar de georganiseerde criminaliteit rukt ook 
op. We willen stevig ingrijpen en jongeren een ander perspectief bieden dan het pad van het kwaad. 
We staan op tegen het onrecht van jongeren die gevangenzitten in een gokverslaving, vrouwen 
die uitgebuit worden in de prostitutie en tieners in de klauwen van de drugsmaffia. De middelen 
in de strijd tegen het onrecht grijpen soms stevig in op maatschappelijke vrijheden en blijven 
daarom altijd ingebed in onze democratische rechtsstaat. We blijven de dilemma’s die daarbij 
horen afwegen. Veiligheid kan niet alleen van de overheid komen, maar zoeken we ook in een 
samenleving die weerbaar is en verbonden met elkaar.
Een drugsvrije samenleving
Met het slikken van een pil of het snuiven van een lijn coke, houden drugsgebruikers een wereld van 
nietsontziende criminaliteit en uitbuiting in stand. Verreweg de meeste ondermijnende criminaliteit 
hangt samen met drugs. Drugs heeft een verwoestend effect op mensen en is de motor achter 
de groei van de zware criminaliteit in ons land. We worden geplaagd door drugsdumpingen 
in woonwijken en natuurgebieden. Decennia van gedogen hebben de problemen verdiept. De 
ChristenUnie wil een einde maken aan de normalisatie van drugsgebruik en aan de enorme export 
van drugs vanuit Nederland. De gevolgen hiervan zijn veel te weinig inzichtelijk gemaakt. Of het 
nu gaat om volksgezondheid, milieuproblemen, de problemen in het landelijk gebied, de kosten 
van opsporing of de funeste invloed op wijken, het is tijd om een reëel beeld neer te zetten van de 
gevolgen van drugs. Stevige preventie tegen drugsgebruik is noodzakelijk, naast een actief beleid 
om te voorkomen dat tieners de stap naar criminaliteit maken. De zware criminaliteit die zich steeds 
rücksichtsloser  bovengronds manifesteert, wordt keihard aangepakt. 
• Bestrijd normalisering en focus op drugspreventie. Er komt gerichte drugspreventie en meer 
aandacht voor de maatschappelijke schaduwkanten van drugsgebruik. Op scholen, onder 
studenten en andere specifieke doelgroepen en voor ouders. De ChristenUnie is tegen de 
legalisatie van drugs, omdat dat een normaliserend effect heeft. Coffeeshops worden gesloten en 
verdwijnen uit het straatbeeld. We stoppen met heilloze wietexperimenten. 
• Hogere maximumstraffen voor zware drugscriminaliteit. Naar verhouding zijn de strafmaten 
voor zware drugsdelicten laag vergeleken met kleinere drugsdelicten. Om de ‘heldenstatus’ van 
criminelen te bestrijden, zetten we tevens in op afpakbeleid.
111
NIEUWE VERBONDENHEID• Vorm één front tegen drugscriminelen. We tolereren geen maffiapraktijken in Nederland. Er zijn 
de afgelopen jaren stappen gezet in het vormgeven van een gezamenlijke en samenhangende 
aanpak van de georganiseerde drugscriminaliteit. Dit zetten we met volle kracht voort. De 
politie vormt hierin een belangrijk front, maar de aanpak vergt brede samenwerking: van Rijk 
tot gemeenten, van Douane tot Belastingdienst, van buurthuizen tot onderwijsinstellingen. Bij 
de politie wordt verder ingezet op gespecialiseerde teams voor het opsporen en vervolgen van 
criminele netwerken die de samenleving ondermijnen.
• Vergroot de capaciteit voor langdurige onderzoeken. De strijd tegen de georganiseerde misdaad 
vraagt een lange adem. We willen niet alleen de loopjongens en de incidenten aanpakken, maar 
ook meer capaciteit voor langdurige onderzoeken om kopstukken te raken.
• Blowverbod in openbare ruimte. Er komt een blowverbod in openbare ruimtes om het 
ontmoedigingsbeleid kracht bij te zetten en ter ondersteuning van het lokale beleid.
• Blowverbod onder de 21. Zolang wietverkoop nog gedoogd wordt, gaat een leeftijdsgrens van 21 
gelden voor gebruik van wiet. 
• Wiet is geen souvenir. Elke gemeente moet verplicht het ingezetenencriterium handhaven. Zolang 
er nog coffeeshops zijn, verkopen ze alleen aan eigen inwoners. Er is geen ruimte voor verkoop 
aan toeristen of dagjesmensen. 
• Tempo met uitbreiden verbod psychoactieve stoffen. De trage reactie van de wetgever op toename 
van lachgas-gebruik leren ons een les. De lijst van verboden psychoactieve stoffen moet continu 
up to date gehouden worden. Het gebruik ervan is niet onschuldig maar veroorzaakt gezondheids-
schade, verkeersongelukken, maatschappelijke overlast en is slecht voor klimaat en milieu.
• Maak evenementen drugsvrij. Op festivals en andere evenementen worden bezit en gebruik 
van drugs verboden. Gemeenten krijgen de mogelijkheid hier strengere eisen over te stellen aan 
organisatoren van festivals. 
• Nationaal rapporteur verslavingen. Dankzij de ChristenUnie worden maatschappelijke effecten 
en kosten van verslavingen sinds kort inzichtelijk gemaakt door de Nationaal Rapporteur 
Verslavingen. De overheid gaat actief beleid voeren om het aantal verslaafden terug te brengen. 
• Steun kwetsbare gebieden. Alle kwetsbare regio’s met veel dumpingen, leegstand en andere 
gevoeligheden krijgen gerichte steun. Rijk, lokale overheden, OM, politie, Belastingdienst, FIOD en 
RIEC werken hierbij samen naar voorbeeld van de Taskforce Zeeland Brabant.
• Drugsvrije havens. We willen af van de instroom van drugs in onze havens. Controles worden 
niet vooraf bij rederijen bekendgemaakt en enkel schepen vanuit gecertificeerde havens worden 
toegelaten. Bij maatregelen voor havens betrekken we ook kleinere zeehavens, en havensteden uit 
andere landen aan de Noordzee. 
Gerechtigheid voor slachtoffers van mensenhandel en uitbuiting
Mensenhandel, dwang en uitbuiting zijn aan de orde van de dag in Nederland. Een onverteerbaar 
onrecht. Jaarlijks gaat het naar schatting om circa 5000 mensen, waarvan het merendeel 
onzichtbaar blijft. Daar zijn bovendien veel minderjarigen bij. Het gaat onder andere om seksuele 
uitbuiting, gedwongen arbeid of criminele chantage. Kinderen worden gedwongen om drugskoerier 
te zijn, vrouwen en mannen belanden in de prostitutie of er is sprake van arbeidsuitbuiting. Dat 
raakt ons in het bijzonder omdat God mensen heeft gemaakt om in vrijheid te leven, niet in 
systemen van gevangenschap, slavernij en uitbuiting. Deze moderne slavernij moet stoppen. 
• Zie prostitutie als mensenhandel. Prostitutie is ongelijkwaardig, er is meestal sprake van 
machtsongelijkheid, economische ongelijkheid en genderongelijkheid. Daarom is de ChristenUnie 
tegen prostitutie en kiest voor beleid dat zo min mogelijk slachtoffers maakt. Want het 
112
CHRISTENUNIE VERKIEZINGSPROGRAMMA 2023-2028grove onrecht dat kwetsbare mensen wordt aangedaan willen we bestrijden. Door goede hulp 
te bieden, door goede opsporing en berechting van allen die zich schuldig maken aan dwang, 
uitbuiting of het sponsoren ervan, en stoppen met het legalisatiebeleid. 
• Voer het ‘Nordic model’ in. Zonder klanten zou mensenhandel niet bestaan, daarom wordt het 
kopen van seks strafbaar voor de klant, niet voor de prostituee. Dit naar voorbeeld van Zweden, 
Noorwegen en Frankrijk en in navolging van het burgerinitiatief ‘Ik ben onbetaalbaar’ . Invoering 
van het ‘Nordic model’ moet samengaan met goede hulpverlening en uitstapprogramma’s. 
• Maak registratie en een taal-eis verplicht voor prostituees. In de aanloop naar de invoering 
van het ‘Nordic model’ komt er een registratieplicht voor prostituees. Dit voorkomt dat vrouwen 
onderdeel blijven van een rondreizend kartel van mensenhandelaren. Ook worden er eisen gesteld 
aan de beheersing van de Nederlandse taal, het zelfredzaam zijn en het kennen van de eigen 
rechten.
• Laat het ingezetenencriterium ook voor prostitutie gelden. Net als softdrugs is prostitutie geen 
geschikt uitje voor buitenlandse toeristen. Het ingezetenencriterium gaat ook voor prostitutie 
gelden. 
• Hanteer een minimumleeftijd. De minimumleeftijd voor prostitutie van zowel prostituée als 
prostituant gaat naar 24 jaar.
• Wetgeving tegen mensenhandel. De wetsvoorstellen rondom regulering van prostitutie en 
modernisering van de strafbaarstellingen rondom mensenhandel worden zo snel mogelijk 
ingevoerd. Deze wetgeving ligt al veel te lang op de plank.
• In actie tegen pooiers. Er komt een pooierverbod, met stevige strafrechtelijke consequenties. 
• Versterk uitstapprogramma’s voor prostituees. Uitstap- en hulpprogramma’s vormen een 
structureel onderdeel van het prostitutiebeleid. Landelijk wordt geborgd dat er in elke regio 
hulp beschikbaar is. Uitstappen is één, de samenleving instappen is twee. Daarom wordt de 
doelstelling van de subsidies voor uitstapprogramma’s verbreed, naar hulp bij het vinden van 
werk, huisvesting (inclusief urgentieverklaring), scholing en schuldhulpverlening. Zo worden 
slachtoffers uit de klauwen van handelaren gehouden. Gemeentes nemen in hun gemeentelijk 
prostitutiebeleid een alinea op over mannen/jongensprostitutie. Projecten als het Overweeghuis in 
Groningen hebben een voorbeeldfunctie.
• Betere bescherming van minderjarige slachtoffers. Steeds vaker worden minderjarigen ingezet 
door criminele (drugs)bendes. Deze jonge slachtoffers lopen het risico om als dader te worden 
vervolgd. Het non-punishmentbeginsel wordt wettelijke verankerd om dit tegen te gaan. Klanten 
die seks kopen van minderjarigen zijn verantwoordelijk en maken zich strafbaar aan een 
zedendelict. Er komt voldoende capaciteit voor opsporing en daadwerkelijke berechting wordt een 
prioriteit.
• Veilige opvang voor slachtoffers van loverboys, pooiers en mensenhandelaren. Jonge meisjes en 
jongens die weglopen uit zorginstellingen vallen nu nog te vaak in de handen van daders. Maar 
ook op of rondom sommige scholen met kwetsbare kinderen wordt geronseld. Kinderen moeten 
veilig zijn, thuis, in een instelling en ook op school. Dit vraagt betere samenwerking tussen 
zorginstellingen en opsporing, en meer bewustwording bij scholen.
• Bestrijd kinderporno. Het is onaanvaardbaar dat Nederland koploper is in het hosten van 
kinderporno, dat moet stoppen. De ChristenUnie wil effectieve strafwetgeving en een grotere 
verantwoordelijkheid voor hostingbedrijven om hier een einde aan te maken. 
• Opstaan tegen misstanden in de porno-industrie. Ook de porno-industrie zal aan de eisen in de 
nieuwe prostitutiewet moeten voldoen. In navolging van Frankrijk gaat Nederland toegang van 
minderjarigen tot pornosites blokkeren.
113
NIEUWE VERBONDENHEID• Versterk de strafrechtelijke aanpak. Op dit moment worden te weinig mensenhandelaren, 
klanten en uitbuiters veroordeeld. De vangst blijft vaak beperkt tot het laaghangende fruit: 
de ‘kleinere pooiers’ . We investeren in gespecialiseerde politiemensen, officieren van justitie 
en rechters. De aangiftebereidheid van slachtoffers wordt vergroot door het strafproces bij 
zaken rond mensenhandel slachtoffervriendelijker te maken. Daarnaast zetten we in op 
vroegbescherming, zodat slachtoffers zich veilig voelen om aangifte te doen. 
• Online mensenhandelaren aanpakken.  We investeren in innovatieve middelen zoals een 
webcrawler en de inzet van lokprofielen, om mensenhandelaren die online actief zijn aan te 
pakken. We pakken daders aan, die bewust misbruik maken van kwetsbare slachtoffers, zoals de 
zogenaamde pro-ana coaches
• Arbeidsuitbuiting blijft niet onbestraft. De lat om arbeidsuitbuiting te bewijzen, ligt onevenredig 
hoog. Arbeidsuitbuiting blijft daardoor veel te vaak onbestraft. Daarom is intensivering van de 
opsporing en aanpassing van de strafwetgeving nodig. 
• Aandacht voor mensenhandel bij asielverzoeken. Bij de beoordeling van asielverzoeken is 
specifieke aandacht nodig voor mensenhandel. Medewerkers van de IND die asielaanvragen 
beoordelen, moeten in staat zijn signalen te herkennen van mannen, vrouwen en kinderen 
die vastzitten in een dwanghuwelijk, onder invloed staan van een pooier of zijn geronseld 
voor dwangarbeid. Een multidisciplinaire commissie gaat in lijn met de succesvolle ‘Pilot 
aannemelijkheid slachtofferschap’ vaststellen of iemand slachtoffer is. 
• Uniformeer Europese aanpak mensenhandel. Meer aansluiting van wet en regelgeving binnen 
Europa: nu hanteren EU-lidstaten verschillende definities over mensenhandel en uitbuiting en 
hebben delicten in lidstaten een andere strafmaat. Criminelen zoeken in een globaliserende 
wereld de plekken waar ze het makkelijkst wegkomen en waar ze tegelijkertijd veel geld kunnen 
verdienen: bijvoorbeeld Nederland.
Stop de gokverslavingsindustrie
Gokken maakt ongelooflijk veel kapot. Het legaliseren van gokken is een grote politieke zeperd 
geweest. Het heeft geleid tot méér gokkers en gaat onherroepelijk ook leiden tot meer verslaving. 
Dat raakt niet alleen mensen met een gokverslaving, maar ook hun families, met alle financiële 
ellende die volgt. De ChristenUnie wil dat er een einde komt aan deze ziekmakende industrie. 
• Stoppen met gokken. Gokken jaagt mensen in financiële problemen of zelfs naar een verslaving 
onder de valse belofte van een beter leven. Juist de meest kwetsbare mensen in onze samenleving 
worden het slachtoffer van de gokindustrie. Daarom willen we dat het niet meer wordt 
toegestaan in Nederland gokken aan te bieden. Dat geldt voor online gokken, gokautomaten, 
sportweddenschappen en casino’s, maar ook voor andere vormen van gokken zoals commerciële 
(kras)loterijen. Logische consequentie hiervan is dat dit het einde betekent van Holland Casino en 
de Nederlandse Loterij, waar Nederland (vrijwel) alle aandelen van bezit.
• Een einde aan al die gokreclame. In aanloop naar een gokvrije samenleving komt er een 
totaalverbod voor gokreclame, ook voor casino’s en loterijen. Dit verbod gaat ook gelden voor 
online reclame, geadresseerde reclamepost, nieuwsbrieven, (sport)sponsoring en zichtbare 
verkoop in winkels.
• Meer gokpreventie. We kiezen voor goede preventie, niet door de gokpartijen zelf, maar onder 
verantwoordelijkheid van het ministerie van Volksgezondheid, Welzijn en Sport. De verplichte 
afdracht aan preventie door partijen die aan gokken verdienen, wordt verhoogd.
• Beloof geen gouden bergen. Er komt een einde aan de beloftes van miljoenenprijzen bij de 
zogenaamde “goededoelenloterijen” . Het verplichte percentage dat deze loterijen afdragen 
114
CHRISTENUNIE VERKIEZINGSPROGRAMMA 2023-2028aan goede doelen verhogen we tot 90% en gaat ook gelden voor andere loterijen, zoals de 
Staatsloterij. 
• Gokleeftijd naar 24 jaar. Omdat jongeren tot 24 jaar kwetsbaarder zijn voor de verleidende 
effecten van gokspelletjes en games verhogen we de leeftijdsgrens.
• Gamen en gokken blijven gescheiden. We beschermen onze kinderen door gokelementen zoals 
loot boxes in online games te verbieden.
• Harder optreden door de kansspelautoriteit. Het toezicht op de gokindustrie moet steviger. 
De kansspelautoriteit krijgt daarvoor meer wettelijke mogelijkheden en gaat sneller over tot het 
beboeten van gokbedrijven die de wet overtreden.
• Beperk de openingstijden van casino’s bij wet. Er komt in ieder geval een verbod op 24/7 
openstelling. Ook krijgen gemeenten ruimte om verdere grenzen aan openingstijden van casino’s 
te stellen. Onbeperkte openingstijden zorgen voor een extra risico op verslaving, een toename van 
probleemgokkers en gokschulden.
Een weerbare samenleving
Samenleven in vrijheid in een democratische rechtsstaat is niet vanzelfsprekend. Die democratische 
rechtsstaat staat onder druk, telkens weer. Door jihadisme, nog altijd de belangrijkste terroristische 
dreiging in Nederland, en andere vormen van extremisme, door ongewenste inmenging van 
andere landen én door een samenleving die minder weerbaar lijkt te worden. Waarin jongeren 
makkelijker afglijden naar criminaliteit of extreem gedachtegoed, en normbesef en fatsoen geen 
vanzelfsprekendheid is. De spanning tussen opkomen voor wat kwetsbaar is, zoals onze veiligheid, 
en de rechtsstatelijk terughoudendheid ten opzichte van ingrijpend overheidsoptreden, mag steeds 
een dilemma blijven dat we zorgvuldig wegen. 
• Kom op voor onze jongeren. Het raakt ons dat jongeren in de criminaliteit of in extremistisch 
gedachte goed worden gezogen. Het programma Preventie met Gezag, dat grote steden helpt om 
op tijd in te grijpen, breiden we uit. We willen dat ook kleinere gemeenten hier gebruik van kunnen 
maken.
• Ook preventie van radicalisering begint in de wijk. Juist in wijken en buurten willen we de 
weerbaarheid versterken. Omdat daar ouders, wijkagenten, jongerenwerkers en zoveel anderen 
zicht hebben op wat er met jongeren gebeurt. Gemeenten krijgen extra geld om dit ook waar te 
kunnen maken. 
• IS-strijders worden berecht, kinderen komen terug. De ChristenUnie spant zich in voor de 
berechting van jihadstrijders, bij voorkeur internationaal en in de regio waar de misdaden hebben 
plaatsgevonden. IS-kinderen met de Nederlandse nationaliteit kunnen terug, mits ze onder 
toezicht worden gesteld. Ouders worden uit de ouderlijke macht gezet. We investeren in speciale 
deradicaliserings- en re-integratietrajecten voor de kinderen.
• Expertise veiligheidsdiensten op peil houden. Jihadisten, extreemrechts en anti-overheidsdenkers 
zorgen voor aanhoudende dreiging. Het is van belang dat diensten die ons veilig houden op 
capaciteit blijven en opgebouwde expertise vasthouden.
• Nieuwe inlichtingencommissie in Tweede Kamer. We versterken de democratische controle 
op het werk van de diensten naar Duits model. Er komt een stevige parlementaire commissie 
bestaande uit een aantal gespecialiseerde parlementsleden en met een grote en kundige 
ondersteuningsstaf. Daarnaast wordt een parlementaire rapporteur aangesteld, die de Kamer 
regelmatig openbaar bericht over het toezichtwerk. 
115
NIEUWE VERBONDENHEID• Bereid de samenleving voor op crises. De overheid kan veiligheid niet garanderen, maar zich wel 
samen met burgers, organisaties en bedrijven voorbereiden op rampen en crises. We blijven daar 
in investeren. 
• Bescherming van vitale sectoren. Sommige bedrijven in ons land zijn essentieel voor onze 
dagelijkse manier van leven. Die moeten beveiligd zijn, zeker ook digitaal. Er komen Europese 
wettelijke veiligheidseisen waar deze bedrijven aan moeten voldoen. 
Een sterke politie voor een veilige samenleving
De politie is een belangrijke linie voor veiligheid en de strijd tegen onrecht. Onze samenleving 
heeft een sterke en professionele politie nodig, die voor iedereen zichtbaar, aanspreekbaar en 
benaderbaar is. Die aangiftes opneemt en daders pakt. Die op het web criminaliteit opspoort. Maar 
nog beter, die criminaliteit voorkomt. Dit kan alleen door de versterking van de nabijheid van de 
politie in de wijken en buurten. En door aanwezigheid van de politie in het digitale domein. 
De laatste jaren is, ondanks extra investeringen, de druk op de politie toegenomen. Voor de 
veiligheid van ons land blijft het dan ook nodig om te investeren. De strijd tegen zware criminaliteit 
moet verder worden opgevoerd. De omvang van drugscriminaliteit is groot en maakt ook de 
overheid en de politie zelf kwetsbaar voor ondermijning. De politie moet goed zijn toegerust, 
met gespecialiseerde teams, om langdurig de strijd tegen de (inter)nationale zware criminaliteit 
aan te kunnen gaan. Veiligheid begint echter dichtbij huis, in de wijk. Voor de ChristenUnie staat 
de wijkagent centraal, die vanouds goed weet wat er speelt. In de wijk kunnen problemen vroeg 
worden aangepakt voordat ze groter groeien. We willen voldoende wijkagenten, ook in kleinere 
dorpen en steden, die hun belangrijke werk kunnen doen, en samen met bewoners, jongerenwerkers 
en straatcoaches ons land veiliger maken. 
• Zorg voor meer wijkagenten. Wijkagenten moeten daadwerkelijk aan hun taken toekomen en een 
vertrouwd gezicht in de wijk of in het dorp zijn. Dit vraagt meer beschikbaarheid en zichtbaarheid, 
zowel op straat als op sociale media. De wettelijke norm van 1 wijkagent op 5000 inwoners wordt 
overal gerealiseerd. Voor probleemwijken en het landelijk gebied komt capaciteit beschikbaar 
voor gerichte inzet van extra agenten.
• Zorg voor een slagvaardig en divers politiekorps. Er zijn nieuwe, goed opgeleide agenten 
nodig om de slagkracht van de politie op peil te houden. Daar willen wij in investeren. Voor het 
gezag en draagvlak van de politie is het belangrijk dat het personeelsbestand meer divers is, 
zowel qua opleiding als qua achtergrond. In een divers politiekorps is geen plek voor racisme of 
discriminatie. Gelet op de ontwikkelingen in de samenleving zijn er ook meer hoger opgeleide 
politiemedewerkers nodig. Daarom gaat Nederland net als omliggende landen politie-
medewerkers op bachelor-niveau opleiden.
• Versterk de opsporing. Rechercheurs worden in staat gesteld hun veeleisende en ingrijpende 
werk goed uit te oefenen. Daarom willen we meer rechercheurs, investeren in vakmanschap en 
modernisering van de ICT. 
• Investeer in digitaal kundige politie. Deze tijd vraagt een digitaal vaardige en innovatieve politie. 
Er wordt geïnvesteerd in digitale expertise van speciale teams tegen cybercriminaliteit, maar ook 
in verbreding van de kennis binnen de politie als geheel, omdat bijna alle criminaliteit een digitale 
component heeft. 
• Breid het aantal politievrijwilligers uit. Het werk van de politievrijwilligers is heel waardevol. 
Er wordt geïnvesteerd in groei naar 5.000 politievrijwilligers die zich inzetten voor de veiligheid van 
onze samenleving. 
116
CHRISTENUNIE VERKIEZINGSPROGRAMMA 2023-2028• Laat evenementen zelf betalen. Grootschalige commerciële evenementen met een veiligheids-
risico krijgen alleen een vergunning als ze zelf voor de veiligheid zorgen. Als buitenproportionele 
politie-inzet noodzakelijk is, wordt dit in rekening gebracht.
• Fatsoen in het voetbalstadion. De ChristenUnie is klaar met het geweld in en om voetbalstadions. 
Er komt een vergunningplicht voor alle wedstrijden van betaaldvoetbalclubs en bij gewelds-
incidenten worden volgende wedstrijden zonder uit- en/of thuispubliek gespeeld. Dat geldt ook bij 
antisemitische, racistische of homofobe spreekkoren. Voetbalclubs gaan meebetalen aan politie-
inzet. 
• Verbied consumentenvuurwerk. De vuurwerktraditie in Nederland kost mensenlevens, veel inzet 
van hulpdiensten, miljoenen aan schade en is een enorme aanslag op de luchtkwaliteit en het 
milieu. Consumentenvuurwerk wordt vervangen door gemeentelijk georganiseerde drone-, licht- 
en lasershows of vuurwerkshows met plasticvrij vuurwerk.  
4.5 • Verbondenheid met Caribisch Nederland 
 en de landen van het Koninkrijk 
Er is een diepe verbondenheid tussen Europees Nederland, Caribisch Nederland en de andere 
landen in ons Koninkrijk. We willen meer recht doen aan deze bijzondere relatie en vanuit 
onderlinge betrokkenheid, solidariteit en wederkerig respect met elkaar werken aan goede 
oplossingen voor de specifieke sociale problemen op de eilanden. Daarbij dragen we met name 
voor de drie bijzondere Nederlandse gemeenten een bijzondere verantwoordelijkheid.
Dienstbaar aan Bonaire, Sint Eustatius en Saba
Bonaire, Sint Eustatius en Saba zijn onderdeel van Nederland. Maar de inwoners van deze drie 
eilanden, die samen Caribisch Nederland vormen, worden niet altijd hetzelfde behandeld als 
inwoners van Europees Nederland. Er is een minder sterk sociaal vangnet voor inwoners op de BES, 
meer armoede en basale zaken als een BSN-nummer zijn niet goed geregeld. Te vaak worden de 
inwoners van Caribisch Nederland vergeten bij nieuwe wetten of nieuw beleid. De overheid moet 
dienstbaar zijn aan de hele samenleving, ook op de BES-eilanden, dat begint bij een toereikend 
sociaal minimum.
• Geef mensen genoeg om van rond te komen. De inkomens van werkenden, bijstandsgerechtigden 
en gepensioneerden moeten omhoog zodat mensen eten kunnen kopen en in hun 
levensonderhoud kunnen voorzien. We introduceren ook een WW-uitkering op de BES en streven 
ernaar de onderstand (bijstand) en AOV (AOW) in lijn te brengen met de regelingen zoals die in 
Europees Nederland gelden. 
• Verlaag de kosten van het levensonderhoud. Het is duur om op een eiland te leven. Daarom 
maakt Nederland werk van verlaging van de kosten voor voedsel en voor het gebruik van 
elektriciteit, internet en water, ook door het ondersteunen bij het opwekken van lokale energie, 
lokale voedselvoorziening en lokaal ondernemerschap. We kijken daarbij ook kritisch naar 
dubbele importtarieven die de kosten van levensonderhoud onnodig opvoeren. 
• Kiezen voor kinderen. De zorg voor kinderen en de ondersteuning voor ouders is niet altijd goed 
geregeld. Bestrijding van kinderarmoede heeft ook op de BES prioriteit. Er komt betere zorg voor 
kinderen met een handicap en er komt een Jeugdwet voor de BES. Kinderopvang op de BES wordt 
volledig gratis. Vaders hebben recht op hetzelfde ouderschapsverlof als in Nederland.
117
NIEUWE VERBONDENHEID• Help jonge ouders. Op de BES-eilanden worden veel zwangerschappen voortijdig afgebroken 
met een abortus. Het is verdrietig dat veel vrouwen dit als enige uitweg zien. De ChristenUnie 
wil betere ondersteuning van jonge ouders en een divers hulpaanbod voor vrouwen die zwanger 
zijn. Ook seksuele voorlichting, passend bij de context van gemeenschappen, kan helpen om het 
aantal onbedoeld zwangerschappen terug te dringen. 
• Gelijkwaardigheid als uitgangspunt. Nieuw beleid en nieuwe wetten moeten ook gelden in 
Caribisch Nederland. Enkel als dit in lijn is met de wens van de eilandsbesturen zelf, wordt hier 
van afgeweken. Bijvoorbeeld als wetgeving minder passend is voor de schaal of culturele context 
van de eilanden. Daarom krijgen de eilanden meer inspraak bij de totstandkoming van wetgeving.
• Geef inwoners van Caribisch Nederland een BSN-nummer. Een BSN-nummer is belangrijk om 
deel te nemen aan de Nederlandse maatschappij. Er moet vaart worden gemaakt met wetgeving 
om ook inwoners van de BES een BSN-nummer te geven. 
• Help de BES om weerbaar te zijn tegen klimaatverandering. De inwoners van de BES-eilanden 
en de natuur zijn zeer kwetsbaar voor de gevolgen van klimaatverandering. Nederland investeert 
daarom in klimaatadaptatie en natuurherstel. 
• Natuurbehoud. Het behoud van de schepping op en rondom de eilanden is een gezamenlijke taak. 
Het koraal moet beter beschermd worden. Rioolwater en chemisch afvalwater mag niet onge  zuiverd 
in de zee terechtkomen. Daarom moet de bouw- en milieuwetgeving op de BES eilanden worden 
herzien en waar nodig aangescherpt. Ook zal de handhaving moeten worden aangescherpt.
• Tbs-voorziening in het Caribisch deel van het Koninkrijk. De forensische zorg in het Caribische deel 
van het Koninkrijk is niet op orde. Dat leidt tot gevaarlijke situaties op de eilanden en in sommige 
gevallen ook in Europees Nederland. Nederland maakt werk van betere forensische voorzieningen, 
bijvoorbeeld door het instellen van een tbs-kliniek voor het Caribisch deel van het Koninkrijk. 
Verbonden met Curaçao, Aruba en Sint Maarten
Curaçao, Aruba en Sint Maarten – de CAS-landen – zijn een bijzonder deel van het Koninkrijk 
der Nederlanden. Als landen binnen het Koninkrijk zijn zij autonoom, maar wel verbonden met 
Nederland. Wederzijdse verbondenheid in het Koninkrijk betekent dat landen elkaar bijstaan, met 
respect voor de eigen taal, cultuur en tradities, en blijven investeren in wederzijds vertrouwen en 
invoelingsvermogen. Daarin zal ook oog moeten zijn voor de wonden die de koloniale band en het 
slavernijverleden hebben achtergelaten. 
• Werk aan gelijkwaardige verhoudingen. De verhoudingen tussen landen in het Koninkrijk zijn 
niet altijd gelijkwaardig, bijvoorbeeld bij nieuwe wetten die voor het hele Koninkrijk gelden. 
Nederland gaat samen met de CAS-landen in overleg om dit democratisch tekort op te lossen.
• Maak samen een Canon van het Koninkrijk. Nederland, Curaçao, Aruba, Sint Maarten, Bonaire, 
Sint Eustatius en Saba hebben een complexe geschiedenis waarin eeuwenlang sprake was van 
ongelijkwaardigheid en onderdrukking. Om deze gezamenlijke geschiedenis een plek te geven en 
te blijven herinneren komt er in gezamenlijkheid een Canon van het Koninkrijk. 
• Versterk de democratische rechtsstaat op de eilanden. In het Koninkrijk trekken de landen 
samen op om de menselijke rechten en vrijheden, de rechtszekerheid en de deugdelijkheid van het 
bestuur te versterken. Bij afspraken over begrotingen en financiële steun blijft het waarborgen en 
versterken van de democratische rechtsstaat een belangrijk uitgangspunt. 
• Strijd tegen de gokmaffia. De gokindustrie op met name Curaçao is ondermijnend voor de 
rechtsstaat en het openbaar bestuur. Bij financiële steun aan de CAS-landen is daarom in het 
bijzonder aandacht voor het terugdringen van malafide gokbedrijven dat via de eilanden opereert 
en voor het aanpakken van Russische brievenbusfirma’s. 
118
CHRISTENUNIE VERKIEZINGSPROGRAMMA 2023-2028• Samen sterk tegen mensenhandel. Nederland werkt samen met de eilanden in het Caribisch 
deel van het Koninkrijk om een gezamenlijke aanpak te ontwikkelen tegen mensenhandel. Het 
mandaat van de Nationaal Rapporteur Mensenhandel wordt daarvoor uitgebreid, in ieder geval 
naar de BES-eilanden. Nederland ondersteunt de CAS-landen ook bij het verbeteren van de 
opvang van slachtoffers van mensenhandel. 
4.6 • Terug naar solide overheidsfinanciën
Toen in 2020 het coronavirus pandemische vormen aannam, waren de rente en de inflatie al jaren 
laag, en stonden de overheidsfinanciën er goed voor. Terwijl de economie als gevolg van lockdowns 
razendsnel kromp, deden de automatische stabilisatoren en ruimhartige steunpakketten hun 
werk. Mede daardoor veerde de economie in de jaren daarna weer op en bleef de economische 
schade voor ons land als geheel binnen de perken. Net na het aantreden van het kabinet Rutte IV, 
pakten nieuwe donkere wolken zich samen boven het Europese continent. De brute aanval van de 
Russische Federatie op Oekraïne en de Europese reactie daarop veroorzaakte een grote neerwaartse 
schok op de gasmarkt, waardoor de daarvoor reeds gestegen gasprijzen recordhoogten bereikten. 
Bij de voedselbanken namen de rijen zichtbaar toe, en ook uit de koopkrachtramingen bleek dat de 
armoede in rap tempo toenam. Het kabinet reageerde met een koopkrachtpakket van historische 
omvang, waarmee de armoede in crisistijd niet opliep, maar zelfs iets afnam. De inkt van de 
Miljoenennota met dit pakket was nog niet droog, of er werd een prijsplafond aangekondigd om 
alle huishoudens - niet alleen die met een kleine beurs - te compenseren voor hoge energieprijzen. 
Tegelijkertijd liep de kerninflatie flink op, en poogden de centrale banken om deze beginnende 
veenbrand te doven door het al jaren veel te monetaire beleid fors terug te schroeven en de 
beleidsrentes te verhogen.
De politiek staat nu voor een lastige taak. We moeten terug naar normaal en voorzichtig 
begrotingsbeleid, waarbij we ons houden aan begrotingsafspraken en we de staatsschuld duidelijk 
onder de 60% van het bbp houden, zonder dat de gezinnen en alleenstaanden met een kleine 
portemonnee daar de dupe van worden en zonder dat noodzakelijke investeringen in woningbouw, 
openbaar vervoer en de energietransitie tot stilstand komen. Daarbij is het zaak om het veel te 
complexe belasting- en toeslagenstelsel grondig te hervormen en het minimumloon te verhogen, 
om de armoede onder volwassenen en kinderen terug te dringen. Werk moet genoeg lonen om 
goed van te leven, en als je onverhoopt aan de kant bent komen te staan moet er een ruimhartig 
vangnet zijn. Tegelijkertijd geldt dat niet alles kan, en zeker niet tegelijkertijd. Dat betekent dat 
we kritisch zijn op het gegroeide gebruik om politieke verschillen maar af te kopen met het 
ertegenaan gooien van heel veel belastinggeld. En in het besef dat eenieder voor alle tegenslag en 
prijsstijgingen compenseren financieel niet kan en de inflatie alleen maar verder aanwakkert. De 
ChristenUnie kiest er daarom voor om de zwakste schouders het meest te ontzien.
• Meet succes af aan brede welvaartsindicatoren. BBP-groei als heilige graal ontneemt het zicht op 
wat echt telt voor mensen en wordt daarom minder leidend. Er komt een brede welvaarts indicator, 
zoals de door het CBS ontwikkelde brede welvaartsmonitor – waarbij niet alleen rekening wordt 
gehouden met economische impact, maar ook met ecologische en sociaal-maatschappelijke 
impact hier en nu én daar en later. Deze monitor krijgt een gelijkwaardige positie naast de 
puur economische analyses bij het ramen, opstellen en evalueren van begrotingen en beleid. 
Dat betekent dat de Monitor Brede Welvaart een centrale rol gaat vervullen bij het opstellen en 
doorrekenen van de Miljoenennota, de Rijksbegroting, regeerakkoorden en verkiezingsprogramma’s.
119
NIEUWE VERBONDENHEID• Koester de publieke zaak. Publieke sectoren zijn geen kostenpost, maar een belangrijke 
randvoorwaarde voor een goed functionerende samenleving en bloeiende economie. Bezuinigen 
op toezicht, handhaving, veiligheid en uitvoering, zoals na de kredietcrisis is gebeurd, is een no 
go. Tegelijk bewaken we dat de snelle groei van de zorguitgaven noodzakelijke investeringen niet 
wegdrukken. Naast het nemen van concrete maatregelen, zoals het in loondienst brengen van 
medisch specialisten, gaat het hierbij om de manier waarop besluitvorming tot stand komt. Op 
dit moment vergen extra investeringen in bijvoorbeeld de kwaliteit van het onderwijs expliciete 
politieke besluiten, terwijl extra uitgaven die de kwaliteit van de zorg verhogen automatisch tot 
stand komen. Dat trekken we gelijk, voortaan vergen beide politieke besluitvorming. 
• Gemeenten verdienen beter. De in 2015 gedecentraliseerde taken op het gebied van jeugd, 
maatschappelijke ondersteuning en zorg hebben een gat geslagen in de gemeentelijke 
begrotingen. Het Rijk is de afgelopen jaren vooral met incidentele steun bijgesprongen. Deze 
bijdragen moeten structureel worden. De opschalingskorting wordt geschrapt. De bijdragen 
vanuit het Gemeentefonds voor gemeenten moeten stabiel en voorspelbaar gaan groeien, zodat 
er ruimte is om de komende jaren extra te investeren in betaalbare woningbouw en het met grote 
urgentie isoleren van slecht geïsoleerde huizen van mensen met lagere inkomens. 
• Belastingverschuiving naar lokaal. Passend bij de grotere verantwoordelijkheden die gemeenten 
de afgelopen jaren hebben gekregen, vindt een verschuiving plaats van rijksbelastingen naar 
lokale belastingen. Gemeenten krijgen zo meer ruimte om eigen belastingen te heffen, terwijl het 
Rijk tegelijkertijd de inkomstenbelasting verlaagt.  
Zie ook ons kader over belastingen onder hoofdstuk 2.
120
CHRISTENUNIE VERKIEZINGSPROGRAMMA 2023-2028Kader 2: 
ELKE REGIO TELT
Voor de ChristenUnie is het van belang dat buurten tot bloei komen, gemeenschappen 
hun identiteit kunnen behouden en dorpen en streken bereikbaar zijn. De afgelopen jaren 
is de vinger op de zere plek gelegd: Den Haag heeft te weinig oog voor de belangen en 
behoeften van de verschillende regio’s van ons land. Omdat in de modellen van de overheid 
een investering in de Randstad bijna altijd meer oplevert dan een investering elders in het 
land. Doordat in nieuwe wetten en regels te weinig rekening werd gehouden met regionale 
verschillen. En misschien ook wel doordat we de waarde van gemeenschappen uit het oog 
hebben verloren. Het is tijd voor een wending, een nieuwe verbondenheid. Een beleid waarin 
élke regio telt. 
In ons programma stellen we onder andere voor:
• Elke regio telt. We nemen de aanbevelingen uit het rapport Elke regio telt  over. Dat 
betekent dat aandacht voor sterke regio’s een vaste plek krijgt in de reguliere beleids- en 
investeringslogica van het Rijk, een langjarig programma voor regionale economische 
ontwikkeling en blijven werken aan een vitale relatie tussen regio en Rijk. Er is onder meer 
aandacht voor regionale cultuur(historie), bereikbaarheid, leefbaarheid, krimp en het 
bijzondere karakter van grensregio’s. 
• Een basisvoorzieningenniveau voor elke regio. We stellen naar Duits voorbeeld een 
basisniveau van collectieve voorzieningen vast dat nodig is om gebieden leefbaar te houden. 
Dat gaat bijvoorbeeld om voldoende openbaar vervoer en aanbod van zorg en onderwijs. 
Deze norm is een belangrijke indicator bij verdeling van fondsen en subsidies.
• Bevorder Regiodeals. Met regiodeals blijft er geld naar regio’s gaan om regionale samen-
werking tussen onderwijs en onderzoek, ondernemers en overheid en brede welvaart te 
bevorderen. Daar gaan we mee door. 
• Twee miljard voor sterke dorpen en steden. Om te voorkomen dat gemeenten in 2026 
massaal moeten bezuinigen op de (jeugd)zorg, infrastructuur of belangrijke voorzieningen 
in de wijk, stoppen we 2 miljard euro extra in het gemeentefonds. Zo kunnen gemeenten hun 
belangrijke rol blijven waarmaken voor burgers.
• Solidariteit tussen regio’s. In regio’s zoals Zeeuws-Vlaanderen, de Kop van Noord-Holland, de 
Veenkoloniën, Twente en Parkstad Limburg is al langere tijd sprake van forse achterstanden, 
zoals een lagere levensverwachting, slechter bereikbare banen of onderwijs. Dat vraagt 
om geld en aandacht zoals dat ook al gebeurt in onze grote steden. De Wet Bijzondere 
Maatregelen Grootstedelijke Problematiek, wordt daarom verruimd naar een Wet Bijzondere 
Maatregelen Regionale en Grootstedelijke problematiek. Gebrek aan visie houdt de kloof 
tussen stad en regio in stand. Er komt daarom een visie op het belang van en verbinding 
tussen stad en regio.
• Regiocheck voor overheidsbeleid. Ministerie moeten de gevolgen van nieuwe wetten en 
beleid voor krimp- en grensregio’s vooraf in kaart brengen. Bij negatieve effecten betekent dit 
dat er maatwerk nodig is.  
121
NIEUWE VERBONDENHEID• 1,2 miljard naar bereikbare regio’s. Als een buslijn uit een dorp verdwijnt, verdwijnt er al snel 
meer. Daarom investeren we ieder jaar 1,2 miljard in bereikbare en veilige OV-, fiets- en auto -
verbindingen. Cruciale spoorverbindingen zoals de Lelylijn en de Nedersaksenlijn komen er.
• Extra geld voor spoedeisende zorg in de regio. We houden posten voor spoedeisende hulp 
en andere vormen van acute zorg open en beschikbaar door het hele land. Ziekenhuizen in 
minder dichtbevolkte gebieden krijgen daarvoor extra geld. 
• Ruimte voor ontmoeting voor ouderen. In elk dorp of elke buurt komt er een fysieke 
ontmoetingsplek voor ouderen. Daar kunnen zorg- en welzijnsactiviteiten op een 
laagdrempelige manier worden aangeboden.
• Toekomst voor kleine scholen. We behouden de toeslag voor kleine scholen. Die is van 
belang om bijzondere scholen in onder meer krimpregio’s open te houden.
• Hoger onderwijs in krimpregio’s. Hogescholen krijgen aanvullende middelen om kleine 
en kwetsbare opleidingen in stand te houden. Het is voor de regionale ontwikkeling en 
de vitaliteit van krimpregio’s essentieel dat hogescholen bepaalde opleidingen met lage 
studentenaantallen toch kunnen aanbieden, omdat hiervoor een maatschappelijke vraag 
bestaat.
• Meer wijkagenten in dunbevolkte gebieden. De norm van 1 wijkagent op 5.000 inwoners 
volstaat niet voor dunbevolkte gebieden. Daarom zorgen we dat binnen de politieverdeling 
meer capaciteit beschikbaar komt voor deze gebieden. 
• Sterke regionale industrieclusters. Ons land kent vijf regio’s waar de energie-intensieve 
basisindustrie is geclusterd: Rotterdam/Moerdijk, Zeeland (Terneuzen en omstreken), 
Noordzeekanaalgebied, Noord-Nederland (Eemshaven-Delfzijl en Emmen) en Chemelot 
(regio Geleen, Limburg). Deze regio’s zijn de plekken waar de ontwikkeling naar een 
circulaire en klimaatneutrale industrie daadwerkelijk vorm kan en moet krijgen. We 
versterken de regionale samenwerking tussen bedrijfsleven, overheid, kennisinstellingen 
en het beroepsonderwijs. Bijvoorbeeld door via het Nationale Programma Regionale 
Energiestrategieën (RES) de rol die deze industriële clusters kunnen hebben in de 
energietransitie te coördineren. 
• Regionale spreiding cultuur. Bij de verdeling van overheidssubsidies voor culturele 
instellingen willen we een eerlijker verdeling over het land, zodat mensen in en buiten de 
Randstad kunnen genieten van de rijkdom van het culturele leven. 
• Ondersteun streektalen. De ChristenUnie heeft aandacht voor het Fries als tweede Rijkstaal 
en beschermt regionale streektalen en dialecten, ook voor volgende generaties. Het Fries 
komt, net als het Nederlands in de grondwet.
• Investeren in lokale en regionale omroepen. Lokale en regionale media zijn cruciaal voor 
de lokale nieuwsvoorziening en de lokale democratie. De samenwerking tussen regionale 
omroepen en de landelijke publieke omroep wordt verder geïntensiveerd. Onderzocht wordt of 
ook bij regionale omroepen met een ledenmodel kan worden gewerkt om bekostiging toe te 
wijzen. 
• Rijksoverheid ook buiten de Randstad. Ook het Rijk voert de daad bij het woord. De 
Rijksoverheid neemt haar verantwoordelijkheid voor een betere spreiding van de uitvoering 
van rijksoverheidstaken over verschillende regio’s, door deze gespreid over het land te 
vestigen.
122
CHRISTENUNIE VERKIEZINGSPROGRAMMA 2023-2028 Hoofdstuk 5  
  GERECHTIGHEID IN EEN 
GEBROKEN WERELD
Vanuit de ruimte ziet de aarde eruit als een groene planeet. Dat moet een bijzonder vreedzaam 
beeld geven, ook ecologisch. De werkelijkheid is anders. We leven in een bijzonder onrustige wereld. 
Rusland is de agressor aan de Oostflank. In Oekraïne gaan enorme aantallen mensenlevens 
verloren door brute machtspolitiek. China eist een dominante hoofdrol op het wereldtoneel. Samen 
met andere landen verzetten zij zich tegen de ‘westerse wereldorde’ . De inzet voor mensenrechten 
en democratie is niet het project van dictatoriale landen. De ChristenUnie zet zich daar wel voor 
in. Internationale vrede en gerechtigheid zijn onopgeefbaar en vormen het hart van onze inzet 
voor ieder mens op aarde. Mensen hebben niet alleen op hun eigen belang te letten, maar ook op 
dat van anderen, zegt de Bijbel. Dat is ook waar in een internationale context. De mensheid leeft 
in de verbanden van naties en volken, maar is wezenlijk één. We zijn met elkaar verbonden als 
medeschepselen en Gods zon schijnt over ons allemaal. We zetten ons in voor gerechtigheid, zoals 
de Bijbel daarover spreekt, voor iedere wereldburger. 
Een stabiele wereldorde is dienstbaar aan een veilige wereldsamenleving. We zien graag dat volken 
en naties in veilige omstandigheden kunnen leven en zich inzetten voor hun eigen bloei. Waar 
macht boven recht gaat gelden, groeit onveiligheid. In Midden-Afrika volgt de ene staatsgreep op 
de andere, zuchten bevolkingen onder armoede en slecht bestuur. In Midden-Amerika ontwrichten 
drugsbendes hele samenlevingen. Ook in het Midden-Oosten en Azië is de situatie op veel plekken 
onveilig. Bevolkingsgroepen worden onderdrukt, mensen om hun godsdienst vervolgd, weer anderen 
uitgebuit omdat ze horen tot een geminachte groep. Miljoenen mensen in de wereld leven in 
slavernij, ze worden uitgebuit en tegen hun wil vastgehouden. In onder andere Noord-Korea worden 
christenen zonder proces gevangengezet en gemarteld. Bij alle internationale inspanningen voor 
vrede en veiligheid, moet het lot van onschuldige mensen leidend zijn. Diplomatieke en economische 
druk op landen, en overleg in multilaterale organisaties zoals de VN heeft onze volledige steun. 
Helaas moeten we ons steeds weer opnieuw bewapenen om vrede en veiligheid te beschermen.
We weten ons verbonden met de wereld om ons heen, hoe gebroken en kapotgeschoten ook. 
Met mensen, culturen, regeringen, landschappen en leefomstandigheden voor mens en dier. We 
leven allemaal op Gods wereld. Onze christelijk-sociale kijk op de wereld eindigt niet bij onze 
landsgrenzen. Er is terecht veel oog voor wat de westerse samenlevingen hebben bijgedragen 
aan onderdrukking, armoede en milieuschade in de niet-westerse wereld. Niet zelden zijn 
erbarmelijke leefomstandigheden in niet-westerse landen het gevolg van westers marktdenken. 
We denken dan aan slechte arbeidsomstandigheden in de kledingindustrie of in de prostitutie. 
Westerse overconsumptie trekt een zware wissel op natuur en milieu. Klimaatverandering heeft 
ongelijke effecten op de wereld, waardoor sommige delen van de aarde onleefbaar worden. 
Ontwikkelingssamenwerking en eerlijke handel, waarin het gaat om werkelijke prijzen, zijn 
belangrijke instrumenten. Daarnaast is het belangrijk oog te hebben voor wat nodig is voor het 
herstel van de schepping, voor biodiversiteit, voor het leven op aarde en in de zee, en voor het 
behoud van een groene planeet.
123
NIEUWE VERBONDENHEID5.1 • Vrede en veiligheid
Vrede op het Europese continent
Vrijheid in Europa is niet vanzelfsprekend. Dat heeft de Russische inval in Oekraïne pijnlijk duidelijk 
gemaakt. De ChristenUnie veroordeelt de Russische agressie op de meest scherpe wijze. De inval is 
op geen enkele wijze te legitimeren, is een grove schending van de soevereiniteit van Oekraïne en 
veroorzaakt onnoemelijk veel menselijk leed. Oekraïne verdient onvoorwaardelijke steun, ook vanuit 
Nederland, onder meer in de vorm van Europese sancties tegen Rusland.
• Blijf Oekraïne steunen ook met militaire middelen. Soevereine staten moeten hun eigen keuzes 
kunnen maken over hun staatsvorm, bondgenootschappen en buitenlandse relaties. Tegelijkertijd 
moeten kansen op een vreedzame beëindiging van de oorlog worden gezocht en aangegrepen. 
Als Oekraïne hiertoe wil overgaan, moet het vanuit een positie van kracht onderhandelingen 
kunnen voeren.
• Steun de Europese sancties tegen Rusland en Belarus (voormalig Wit-Rusland). Nederland 
zoekt actief naar manieren om met nieuwe sancties de druk op beide landen verder te verhogen, 
bijvoorbeeld door bevroren Russische tegoeden in te zetten voor de wederopbouw van Oekraïne.
• Oekraïne en de NAVO. Ook in NAVO-verband steunen we Oekraïne in de strijd tegen Rusland. 
De oorlog brengt daarnaast nadrukkelijk de vraag naar voren of Oekraïne na de oorlog kan 
aansluiten bij de NAVO. Oekraïne kan aansluiten bij de NAVO wanneer het aan de voorwaarden 
daartoe voldoet en wordt hierbij ook actief door Nederland en Europa ondersteund.
• Oekraïne en de Europese Unie. Oekraïne kan in de strijd tegen Russische agressie rekenen 
op financiële, economische en humanitaire steun vanuit de EU. Ook faciliteert de EU de 
wapenleveranties aan Oekraïne via de Europese Vredesfaciliteit. Wanneer lidmaatschap aan de 
orde is, moet worden voldaan aan het geheel van Europese wet- en regelgeving, het aanpakken 
van corruptie en het versterken van de rechtsstaat. 
• Steun voor internationale berechting. Vrede kan niet zonder gerechtigheid. Daarom ondersteunt 
Nederland als goede gastheer de werkzaamheden van het Internationaal Centrum voor de 
Vervolging van de misdaad van Agressie tegen Oekraïne (ICPA) en het Internationaal Strafhof 
(ICC). 
• Eis erkenning van misdaden door Rusland. Terugkeer van enige vorm van partnerschap met 
Rusland is op korte termijn uitgesloten. De toekomstige relatie met Rusland is afhankelijk van de 
uitkomst van de oorlog. Rusland moet in ieder geval de soevereiniteit van landen erkennen en zich 
voor (mis)daden verantwoorden. 
Toekomstbestendige defensie 
Vrijheid kan niet zonder bescherming. Het leger heeft een duidelijke taak bij het bewaken van die 
vrijheid, door het grondgebied van Nederland en onze bondgenoten te beschermen en door het 
bevorderen van de internationale rechtsorde. Ook levert defensie bijstand bij nationale rampen en 
crises. Dat kan alleen met goede zorg en erkenning voor onze militairen en met voldoende geld. 
Daarom moet Nederland structureel aan de NAVO-norm voor de defensiebegroting voldoen. 
Defensie moet altijd onderdeel zijn van integraal buitenlands- en veiligheidsbeleid. Juist omdat het 
bij defensie om een ultiem machtsmiddel gaat, de inzet van wapens en militairen, is het belangrijk 
dat defensie onderdeel is van een integraal veiligheidsbeleid met voldoende politieke controle.
• Blijven investeren in defensie. Ook na 2025 blijven we voldoen aan de NAVO-norm door jaarlijks 
2% van het binnenlands product (BBP) te investeren in defensie. Wij willen dat deze norm én 
124
CHRISTENUNIE VERKIEZINGSPROGRAMMA 2023-2028de norm van 0,7% van het bruto nationaal inkomen voor ontwikkelingssamenwerking in de wet 
worden vastgelegd.
• Militairen verdienen een beter salaris. Investeren in defensie betekent ook dat het salarisgebouw 
van militairen wordt verbeterd.
• Diensttijd bij defensie naar Zweeds model. We breiden het dienjaar bij defensie uit naar 
Zweeds voorbeeld. In Zweden doen alle achttienjarigen mee aan een enquête. Op basis van die 
uitkomsten worden gemotiveerde jongeren uitgenodigd voor een dienjaar. Het Zweeds model 
verlaagt de drempel voor jongeren om voor defensie te kiezen. Samen met defensie onderzoeken 
we hoe en wanneer deze diensttijd exact wordt ingevuld. We blijven ook op andere manieren 
inzetten op de werving van defensiepersoneel. 
• Goede zorg aan militairen, veteranen en het thuisfront. Militairen en hun naasten brengen 
persoonlijke offers voor onze veiligheid. Dit verplicht de samenleving om militairen, hun thuisfront 
en veteranen goede ondersteuning te bieden in de vorm van goed personeelsbeleid en goed(e) 
veteranenzorg en -beleid.
• Behoud de geestelijke verzorging voor militairen. Militairen zijn belast met het hanteren van 
dodelijke wapens en moeten daarin ingrijpende keuzes maken. Geestelijke verzorging is niet 
alleen van belang vanuit het oogpunt van (na)zorg voor militairen, maar behoort ook tot de 
ethische en morele vorming van militairen. Daarom blijft deze in stand.
• Investeer in basisgereedheid en unieke taken. De basisgereedheid van onze krijgsmacht moet 
op orde zijn. Daarnaast zet Nederland in op hoogtechnologische capaciteiten, om te kunnen 
optreden tegen dreigingen vanuit het cyberdomein en hybride dreigingen. Hiermee beschikt 
onze krijgsmacht over unieke capaciteiten die het verschil maken bij bondgenootschappelijke 
optredens. Naast deze specialisatie is er oog voor dat het leger aan de grondwettelijke 
hoofdtaken, zoals het vermogen tot nationale bijstand bij rampen en crises, kan blijven voldoen. 
• Bescherm de infrastructuur op de Noordzee. De veiligheid op de Noordzee staat onder druk. 
Er komt een strategie om met bondgenoten de vitale onderdelen van de infrastructuur, zoals 
zeekabels, te beschermen.
• Versterk de Europese samenwerking in de NAVO. De eenzijdige afhankelijkheidsrelatie van 
Europa van de VS in de NAVO is niet gezond. We versterken daarom de Europese pijler (inclusief 
het Verenigd Koninkrijk en Noorwegen) binnen de NAVO door investeringen, werkwijze en 
strategieën beter op elkaar aan te laten sluiten, Nederland sluit hiervoor nadrukkelijker aan bij het 
NAVO Defensieplanningsproces (NDPP) waarin de bondgenoten de capaciteitendoelstellingen 
onderling verdelen. 
• Beter samenwerken in de Europese Unie. In Europees verband kan efficiënter gebruik worden 
gemaakt van nationale defensiebudgetten door gemeenschappelijke ontwikkel- en inkoop -
programma’s. We willen de EU-commandostructuur uitbreiden om daadkrachtig Europees 
optreden en een snelle operationele inzet mogelijk te maken. Voor de inzet van Nederlandse 
troepen is altijd expliciete Nederlandse instemming vereist.
• Maak Defensie duurzaam. Een toekomstbestendig defensieapparaat is een duurzaam defensie-
apparaat. Daarom zetten we de initiatieven binnen defensie op dat gebied door en moedigen we 
versnelling aan waar dat kan.
• Weerbaar tegen digitale oorlog. Nederland moet zich goed blijven beschermen tegen spionage, 
diefstal van militaire technologie, ontwrichting door desinformatie en het hacken van wapen-
systemen en vitale infrastructuur (zoals waterkering) en wapensystemen. Nederland is goed in 
cyberveiligheid en dat willen we zo houden. Extra geld voor defensie gebruiken we daarom ook 
voor het verbeteren van cyberveiligheid. 
125
NIEUWE VERBONDENHEID• Begrens autonome wapensystemen.  Autonome wapensystemen die het zelflerend vermogen 
hebben om steeds meer te vernietigen, zijn potentieel onbegrensd in het aanleren van vernietiging 
en daarmee extreem risicovol. We willen dat er internationaal bindende regelgeving komt of en 
onder welke voorwaarden autonome wapensystemen kunnen worden ontwikkeld en ingezet. 
• Heldere uitgangspunten bij missies. Aan de inzet van de krijgsmacht ten behoeve van 
missies moet een adequaat volkenrechtelijk mandaat ten grondslag liggen. Kernvraag in de 
besluitvorming over deelname aan internationale missies is hoe deze daadwerkelijk in de praktijk 
bijdragen aan vrede, veiligheid en herstel van de rechtsorde in lijn met de prinicipes van de recht-
vaardige oorlog. Nederland moet zich inzetten om de effectiviteit van VN-missies te verhogen. 
• Voorkom militarisering van veiligheid. Veiligheid wordt niet slechts bereikt met militaire 
middelen. Internationale inzet van de krijgsmacht is onderdeel van een doordachte integrale 
benadering, in nauwe samenwerking met Buitenlandse Zaken, Justitie en Ontwikkelings-
samenwerking, gericht op een lange termijn commitment, (weder)opbouw, conflictpreventie en 
civiel-militaire samenwerking. 
• Naar een einde aan massavernietigingswapens. Nederland streeft in onze bondgenootschappen 
naar beperking van kernwapens wereldwijd, ook binnen Europa. Doel is dat kernwapenmachten 
tot afspraken komen over wederzijdse ontwapening. Nederland steunt het Treaty on the 
Prohobition of Nuclear Weapons, dit doen we door ons in Europees verband in te zetten voor een 
gezamenlijke ondertekening van het verdrag.
• Beperk de wapenexport. Nederland moet voldoen aan de bestaande regels voor wapenexport. 
We beperken de wapenexport tot bondgenoten en zetten ons in voor het beperken van de 
internationale wapenhandel, te beginnen door EU-lidstaten. 
• Behoud onze kazernes. Meer geld naar defensie betekent dat er geen militaire kazernes 
verdwijnen. Bij nieuwe kazernes kijken we met nadruk naar gebieden waar deze een bijdrage 
kunnen leveren aan economische ontwikkeling en werkgelegenheid. 
• Defensie blijft een overheidstaak. Er zijn steeds meer private actoren actief in het veiligheids-
domein, bijvoorbeeld bij de beveiliging van koopvaardijschepen, met als gevolg dat er ook meer 
commerciële belangen meespelen. Nederland streeft in Europees verband naar vermindering van 
wapenbezit door private partijen. Overheden blijven zo aanspreekbaar en houden het alleenrecht 
op de inzet van het geweldsinstrument.
• Voorkomen van conflicten. Ter voorkoming van gewelddadige conflicten, steunen wij, naast 
militaire inzet, ook maatschappelijke organisaties en burgerbewegingen die werken aan de 
preventie van gewelddadig conflict, vredesdialoog en geweldloos verzet tegen repressieve regimes. 
Specifiek steunen we vrouwen en jongeren die structureel worden uitgesloten van deelname aan en 
zeggenschap over vrede- en veiligheidsprocessen, conform VN Veiligheidsraad Resolutie 1325.
5.2 • Internationale gerechtigheid
Vrede en recht in de wereld
Wereldwijd staan mensenrechten anno 2023 enorm onder druk. Slechts 20 procent van de mensen 
woont in een open en vrije samenleving. Mensenrechten en het beschermen van de menselijke 
waardigheid moeten de kern vormen van het Nederlands buitenlands beleid. Ieder mens is immers 
geschapen naar beeld van God en is daarmee kostbaar en waardevol. Gerechtigheid kan groeien, 
het is het zaad van vrede en verzoening. Dat is de hoop van de wereld en daar zet de ChristenUnie 
zich voor in. In ons buitenlandbeleid blijven we het naleven van mensenrechten (onder meer 
vastgelegd in de Universele Verklaring voor de Rechten van de Mens) bevorderen en straffeloosheid 
bij internationale misdaden bestrijden.
126
CHRISTENUNIE VERKIEZINGSPROGRAMMA 2023-2028• Kom op voor mensenrechten en menselijke waardigheid.  Dit moet de kern zijn van ons 
buiten lands beleid. Nederland blijft een actieve en betrouwbare partner in de internationale 
gemeenschap en multilaterale fora. Nederland neemt hierin een leidende rol in het adresseren 
van mensenrechten schendingen en het tegengaan van straffeloosheid. Idealiter in samenwerking 
met landen binnen en buiten de Europese Unie om meer draagkracht te creëren voor 
instrumenten die mensenrechtenschendingen onderzoeken en berechten. 
• Bevorder godsdienstvrijheid wereldwijd. Nederland zet zich hier internationaal voor in. We 
blijven wegen zoeken om schending van deze vrijheid en christenvervolging in landen als Noord-
Korea, India, Afghanistan, China, Nigeria en Pakistan aan de orde te stellen en tegen te gaan. Er 
komt een permanent mandaat voor de speciaal gezant voor godsdienstvrijheid, in Nederland 
en de EU. Zij moeten beiden verslag kunnen doen van hun activiteiten, adequaat worden 
ondersteund en binnen het mensenrechtenbeleid aandacht vragen voor godsdienstvrijheid.
• Niet-erkende staten. Waar sprake is van grove onderdrukking en bewuste assimilatiepolitiek om 
hun bestaan uit te wissen verzoekt Nederland om sancties tegen de daders. Hierbij wordt het 
recht op zelfbeschikking zorgvuldig afgewogen tegen territoriale integriteit van de erkende staat 
waarbinnen de ambitie tot zelfbeschikking bestaat.
• Geen delegatie bij mensenrechtenschendingen. Nederland stopt met het sturen van 
afvaardigingen op hoog diplomatiek niveau naar grote sportevenementen in landen waar grove 
mensenrechten schendingen plaatsvinden. Ook sportbonden vragen we om een rol van betekenis 
te vervullen, bijvoorbeeld door af te zien van deelname. 
• Versterk de positie van Den Haag als internationale hoofdstad van vrede en recht. Nederland 
betuigt zich een goed gastland voor het Internationaal Gerechtshof en Internationaal Strafhof en 
bouwt aan coalities om deze steun te vergroten. Nederland zet zich ook in voor het versterken van 
elders gevestigde instituties zoals het Europese Hof voor de Rechten van de Mens en de Raad van 
Europa. 
• Gerechtigheid voor aanslag MH17. Nederland blijft zich inspannen om de daders van de aanslag 
op de MH17 hun straf te laten uitzitten en steunt de procedure tot staatsaansprakelijkheid van 
Rusland. 
• Erken de Armeense genocide. De ChristenUnie wil dat het nieuwe kabinet de Armeense genocide 
erkent en dringt er, in EU-verband, ook bij Turkije op aan om hetzelfde te doen, als begin van 
de verzoening tussen de volken van Armenië en Turkije. Daarbij gaat het ook over de Assyriërs/
Arameeërs en de Pontische Grieken die eveneens slachtoffer waren van de genocide. 
• Bescherm de Armeense bevolking. Nederland zet zich, ook in Europees verband, in voor een 
einde aan het conflict tussen Armenië en Azerbeidzjan. Inzet is gebruik van geweld tegen te gaan 
en om tot een duurzame oplossing te komen. We hebben daarbij in het bijzonder oog voor de 
Armeense bevolking in Artsakh (Nagorno-Karabach). 
• Erken de genocide onder Jezidi's. De genocide op de Jezidi's door IS verdient erkenning, daar 
moet Nederland zich voor blijven inspannen. Die inspanning gaat hand in hand met goede zorg 
voor Jezidi-slachtoffers van de terreurdaden van IS. 
• Steun de bevolking van Iran in hun strijd voor een democratische rechtsstaat. Nederland 
moet zich maximaal inspannen om het regime te isoleren en de Revolutionaire Garde op de 
Europese terreurlijst te plaatsen. Daarnaast komt er een exportverbod op Europese goederen, met 
uitzondering van consumentengoederen, medicijnen en medische apparatuur. 
• Zorgen over China. Nederland blijft aandacht vragen voor het hartverscheurende lot van 
minderheden in China, zoals Oeigoeren. Dat geldt ook voor de discriminatie en onderdrukking 
van andere etnische en religieuze minderheden, zoals christenen. Daarom scherpen we de 
politieke sancties aan. De zorgen over China zien ook op de positie van Taiwan. Nederland moet 
127
NIEUWE VERBONDENHEIDdaarom de banden met Taiwan versterken. China speelt een ondermijnende rol in de multilaterale 
fora door te stellen dat economische groei en ontwikkeling boven de naleving van mensenrechten 
gaan. Nederland blijft hier scherp op en zal dit in samenwerking met gelijkgezinde landen 
tegengaan. 
• Het lot van de Rohingya. De situatie van de Rohingya-minderheid in Myanmar en Bangladesh 
vraagt eveneens blijvende aandacht. Nederland draagt bij aan pogingen om de verantwoordelijke 
militaire gezaghebbers wegens misdrijven te berechten onder internationaal recht en komt ook in 
brede zin op voor de bevolking van Myanmar die lijdt onder de coup die in 2021 plaatsvond.
• Verbonden met Bosnië en Herzegovina. De tienduizenden overlevenden van de genocide in 
Bosnië en Herzegovina (met name uit Srebrenica) hebben een vriend aan Nederland. Door de 
verweving van onze geschiedenis met die van Bosnië en Herzegovina houdt Nederland met een 
monument de herinnering aan de genocide in leven. We vragen aandacht voor gewelddadig 
separatisme en stellen in de Europese Unie dat er niet getornd mag worden aan de federale 
eenheid van Bosnië en Herzegovina.
• Verbonden met Suriname. Nederland heeft historisch gezien een bijzondere band met Suriname 
en zet zich daarom actief in om deze betrekkingen te onderhouden en te versterken. Dit uit zich 
onder andere in de samenwerking voor uitwisseling van kennis en ondersteuning op bijvoorbeeld 
het gebied van de rechtsstaat, gezondheidszorg, energievraagstukken, bestrijding van 
grensoverschrijdende criminaliteit, duurzaamheid en landbouwinnovatie. Ook wordt ingezet op 
het vergroten van wederzijdse economische kansen voor het MKB. Nederland zet zich tevens, in 
Europees verband, in om Surinamers visumvrij te laten reizen naar Nederland. 
• Molukkers en Papoea’s. Nederland heeft een bijzondere verplichting ten opzichte van de 
Molukkers en Papoea’s in Nederland en de bevolking van West-Papoea. Nederland zet zich in voor 
onafhankelijk toezicht op mensenrechten in West-Papoea. 
• Bestrijd ecocide. Ecocide (het ernstig beschadigen of vernietigen van een ecosysteem in zodanige 
mate dat het vreedzaam gebruik van dit gebied door de inwoners ernstig verminderd is of zal 
worden) wordt opgenomen in het internationaal strafrecht, door het als vijfde pijler toe te voegen 
aan het Statuut van Rome.
• Geef rekenschap van verleden. Om geloofwaardig op te kunnen treden tegen mensenrechten-
schendingen is het van belang dat Nederland de zwarte bladzijdes uit het eigen verleden onder 
ogen ziet. De excuses voor het slavernijverleden en de kabinetsreactie naar aanleiding van het 
onderzoek naar de onafhankelijkheidsoorlog in Indonesië zijn hierin een voorbeeld. 
Rechtvaardige vrede in het Midden-Oosten
Vrede in het Midden-Oosten is een diepgevoelde wens van velen. Christenen weten zich op Bijbelse 
gronden met het Joodse volk verbonden. Voor de veiligheid in een regio die gekenmerkt wordt door 
instabiliteit, autoritaire regimes en bloedige conflicten is vrede van groot belang. De staat Israël 
is voor Joden de laatste hoop op een veilige plek in een wereld waarin het giftige antisemitisme 
onuitroeibaar blijkt. Gelet hierop en op de instabiliteit van de regio staat de ChristenUnie voor 
politieke steun aan de staat Israël, met inachtneming van internationale rechtsbeginselen. 
Onderdeel daarvan is de vestiging van de Nederlandse ambassade in Jeruzalem, de ongedeelde 
hoofdstad van Israël. We maken ons grote zorgen over de spiraal van geweld tussen Israëliërs 
en Palestijnen maar houden hoop op verzoening tussen Israël en de Palestijnen. Kleinschalige 
verzoeningsprojecten laten op een goede manier zien hoe Israëliërs en Palestijnen elkaar echt 
kunnen ontmoeten en kunnen samenleven. Hoopvol zijn ook de verbeterde betrekkingen tussen 
Israël en enkele Arabische landen in de regio. Een vredesregeling kan pas standhouden met veilige 
en erkende grenzen voor Israël en de erkenning van het recht op zelfbeschikking voor de Palestijnen. 
 
128
CHRISTENUNIE VERKIEZINGSPROGRAMMA 2023-2028• Verzoening en samenwerking van onderop in Israël. Om vrede ‘van onderop’ te bevorderen, 
investeren we in verzoeningsprojecten, economische en humanitaire samenwerking en een 
duurzame water- en energievoorziening. Processen van vrede, verzoening en samenwerking 
worden gestimuleerd en niet met boycots gefrustreerd. Er gaat geen Nederlands belastinggeld 
naar organisaties die een (economische) boycot van Israël nastreven. Er kan geen sprake zijn van 
eenzijdige labeling van producten afkomstig uit de West Bank en de Golanvlakte.
• Versterk mensenrechten en de rechtsstaat. Het Nederlandse beleid is gericht op respect voor 
mensenrechten en het versterken van de democratische rechtsstaat, zowel in de Palestijnse 
gebieden als in Israël. We ondersteunen Palestijnse christenen die in een benarde situatie zitten. 
• Heropen vredesonderhandelingen. Het vredesproces is helaas op een dood spoor geraakt. 
Alles moet in het werk worden gesteld om rechtstreekse Israëlisch-Palestijnse onderhandelingen 
heropend te krijgen. 
• Toezicht op hulpgelden. Hulpgelden aan de Palestijnse Autoriteit moeten ten goede komen 
aan de Palestijnse burgers. Directe financiële hulp aan de Palestijnse Autoriteit wordt gestopt 
als deze wordt aangewend voor zaken die het vredesproces belemmeren, zoals het belonen van 
veroordeelde Palestijnse terroristen en het verheerlijken van terreurdaden. 
• Israël eerlijk behandelen. Nederland zet zich in voor een eerlijke behandeling van Israël binnen 
de EU en in internationale samenwerkingsverbanden. 
Oog voor de allerarmsten wereldwijd
Meer dan 700 miljoen mensen leven wereldwijd in extreme armoede. Daar zijn 466 miljoen kinderen 
en jongvolwassenen bij. Dat raakt ons. Juist ook omdat onze welvaart en consumptiepatroon 
dikwijls ten koste gaan van de landen en gemeenschappen waar deze mensen leven. Het is daarom 
de diepste overtuiging van de ChristenUnie dat Nederland naar kracht dient bij te dragen aan het 
verlichten van tekort en lijden in de wereld door hulp te geven op die plekken waar dat een verschil 
maakt en gemeenschappen versterkt. Daarvoor is het belangrijk om samen te werken met (lokale) 
maatschappelijke en religieuze organisaties die mensen en gemeenschappen in een kwetsbare 
of minderheidspositie kunnen bereiken. Omdat we het belangrijk vinden oog te hebben voor de 
allerarmsten, is Nederland er ook scherp op dat inspanningen op andere beleidsterreinen niet 
strijdig zijn met de inzet op ontwikkelingssamenwerking. 
 
• Reserveer meer geld voor ontwikkelingssamenwerking. Nederland moet 0,7% van het bruto 
nationaal inkomen (BNI) gaan uitgeven uit aan ontwikkelingssamenwerking. In Europees verband 
is de ChristenUnie er alert op dat ontwikkelingsfondsen niet worden aangewend voor militaire 
uitgaven. Uitgaven voor de opvang van asielzoekers of het stimuleren van de Nederlandse handel 
zouden niet meer ten koste moeten gaan van het budget voor ontwikkelingssamenwerking. 
• Geef prioriteit aan de armste landen. De ChristenUnie wil dat in elk geval 50% van het 
ontwikkelingsbudget wordt besteed aan verbetering van de leefomstandigheden in landen met 
de grootste armoede en achterstanden. Dat betekent een duurzaam commitment met die landen 
en het ondersteunen bij het opzetten of vormgeven van sociale vangnetten in deze landen, met 
speciale aandacht voor de meest gemarginaliseerde groepen, zoals mensen met een beperking. 
Om deze groepen te bereiken kijken we nadrukkelijk ook naar religieuze actoren die in die 
gemeenschappen een belangrijke rol spelen.
• Versterk het maatschappelijk middenveld. Minstens een derde van het ontwikkelingsbudget 
moet worden besteed via maatschappelijke organisaties, met de nadruk op het versterken van 
het maatschappelijk middenveld in de ontwikkelingslanden. Om Nederlandse organisaties niet 
te afhankelijk te maken van de Nederlandse overheid en om het draagvlak in de Nederlandse 
129
NIEUWE VERBONDENHEIDmaatschappij te versterken, geldt het uitgangspunt dat organisaties stapsgewijs toewerken naar 
het inzetten van 50% particuliere, anders dan door een overheid verkregen, gelden.
• Laat noodhulp samengaan met wederopbouw. Noodhulp wordt waar mogelijk gekoppeld aan 
duurzame wederopbouw en een langdurig commitment. Dat kan door het voortzetten van de 
structurele meerjarenfinanciering van de Dutch Relief Alliance (DRA). Investeringen vanuit de 
internationale gemeenschap blijfen de laatste jaren ver achter bij de noodzakelijke bedragen voor 
hulp aan slachtoffers van oorlog en conflict. Nederland gebruikt haar diplomatieke gewicht om 
statelijke donoren te bewegen richting grotere investeringen in acute noodhulp en wederopbouw 
en geeft zelf het goede voorbeeld.
• Investeer in gezondheid en weerbaarheid. Nederland zet in op de verbetering van de 
eerstelijnsgezondheidszorg, in het bijzonder voor vrouwen, jongeren en kinderen. Nederland 
blijft zich inspannen voor kennisoverdracht, voorlichting over en preventie van ongewenste 
zwangerschappen en seksueel overdraagbare aandoeningen, en ook voor goede, toegankelijke 
moeder-kind zorg. Daarbij wordt rekening gehouden met de sociale, culturele en religieuze 
perspectieven en de context van de lokale gemeenschap.
• Versterk mondiale gezondheidssystemen. De ChristenUnie wil investeren in mondiale 
gezondheid, onder andere om beter voorbereid te zijn op een volgende pandemie. We werken 
aan brede toegankelijkheid van kennis en technologie, versterken internationale samenwerkings-
verbanden als de Wereldgezondheidsorganisatie (WHO) en hebben oog voor de wensen en 
belangen van het Mondiale Zuiden.
• Ga geweld tegen vrouwen en kinderen tegen. Wereldwijd is er veel (seksueel) geweld tegen 
vrouwen en kinderen, zoals vrouwenbesnijdenis, kindhuwelijken en (online seksuele uitbuiting). 
Nederland blijft zich inspannen om geweld tegen vrouwen en huiselijk geweld tegen te gaan. 
• Ga kinderarbeid tegen. Bestrijding van kinderarbeid betekent versterken van kinderrechten. 
Nederland investeert in child labour free zones  en sociale vangnetten voor weeskinderen. 
• Bied perspectief voor jongeren. Veel jongeren groeien op zonder perspectief op een mens  waardig 
bestaan en toekomst. Daarom blijft de ChristenUnie zich inzetten voor onderwijs en werk -
gelegenheid, met name voor meisjes, in die landen waar de toekomst voor jongeren onzeker is. 
• Wereldwijde klimaatrechtvaardigheid. De ChristenUnie zet in op een eerlijke verdeling van 
internationale klimaatfinanciering. Nederland draagt met additionele middelen bij aan het op de 
klimaattop van 2022 opgerichte klimaatschadefonds. 
• Klimaatadaptatie. Naast onze verantwoordelijkheid om de klimaatcrisis een halt toe te roepen zet 
Nederland ook in op internationale klimaatadaptatie, de weerbaarheid van mensen en landen om 
met veranderende klimaatomstandigheden om te gaan. 
• Gerechtigheid voor de natuur en haar beschermers. Nederland maakt zich sterk voor de 
bescherming van milieuactivisten en natuurbeschermers wereldwijd. We steunen hun strijd 
tegen ontbossing en milieuvervuiling door in te zetten op het behoud van ecosystemen, natuur, 
herbebossing en de leefomgeving van de inheemse en lokale bevolking.Investeer in internationale 
preventie van de klimaatcrisis. Nederland neemt een voorbeeldrol in het aanpakken van de 
klimaatcrisis en gebruikt haar internationale gewicht om wereldwijd landen actief aan te moedigen 
effectieve klimaatdoelen te stellen en zich te houden aan hierover gemaakte afspraken.  
• Investeer in lokaal ondernemerschap. Met ontwikkelingsgeld moeten we niet investeren in 
Nederlandse handel maar in lokaal ondernemerschap en werkgelegenheid. Dus minder nadruk 
op export, meer nadruk op inclusieve en duurzame economische ontwikkeling (circulaire 
economie), ondersteuning van lokaal ondernemerschap en stoppen met aan handels-
voorwaarden gebonden hulp.
130
CHRISTENUNIE VERKIEZINGSPROGRAMMA 2023-2028• Voorkom tegenstrijdig beleid. Overheidsbeleid op andere terreinen mag niet haaks staan op 
de inspanningen vanuit ontwikkelingssamenwerking. Toets nieuw beleid, wet- en regelgeving 
op de bijdrage aan het behalen van de Sustainable Development Goals (SDGs) en op mogelijk 
onbedoelde negatieve effecten op ontwikkelingslanden. 
• Investeer in expertise op het gebied van ontwikkelingssamenwerking. Er komt naast de 
diplomatieke opleiding van ambtenaren een speciaal opleidingstraject om specifieke expertise 
te verwerven op het gebied van ontwikkelingssamenwerking. Dit zorgt voor een evenwichtig 
personeelsbestand en expertise op de juiste dossiers. In de opleidingen moet aandacht zijn voor 
de rol van religie en gemarginaliseerde groepen in samenlevingen. 
• Bescherm het recht om hulp te bieden. Het bieden van hulp is niet altijd zonder gevaar. 
Nederland treedt met andere landen in woord en daad op wanneer humanitaire hulpverlening 
wordt belemmerd en bedreigd. De ChristenUnie is tegenstander van wet- en regelgeving die 
humanitaire hulpverlening criminaliseert. 
• Sterke rechtsstaat en democratie. Nederland zet zich, met gelijkgezinde landen, wereldwijd 
in voor het bevorderen van democratie en rechtsstaat en goed bestuur. Dat betekent ook 
dat we er op toezien dat op een verantwoorde manier wordt omgegaan met Nederlandse 
ontwikkelingsgelden.
Eerlijke buitenlandse handel
Als we kiezen voor nieuw rentmeesterschap, kiezen we ook voor eerlijke handel. En dat is nodig. 
Van alle Europese landen heeft Nederland de slechtste papieren als het gaat om de impact van ons 
handelen op de kansen voor andere landen om zich duurzaam te ontwikkelen. Als onze manier van 
produceren en consumeren gaat veranderen, gaat dat ook iets betekenen voor onze omgang met 
handel. Duidelijke normen voor eerlijke en duurzame productieketens zijn nodig. We wachten niet 
meer tot andere landen die keuzes voor ons maken. We moeten voorop gaan in het normeren van 
ons gedrag en het beschermen van wat kwetsbaar is. Dichtbij én ver weg.
• Verplicht maatschappelijk Verantwoord Ondernemen.  We willen dat iedereen beter wordt 
van internationale handel. Daarom voert het nieuwe kabinet de Wet verantwoord en duurzaam 
internationaal ondernemen (Wvedio) in. De wet komt voort uit een initiatiefwetsvoorstel van 
de ChristenUnie en vijf andere partijen. Deze wet verplicht bedrijven om zorg te dragen voor 
de naleving van mensenrechten en de bescherming van het milieu, ook door de buitenlandse 
bedrijven waarmee zij zakendoen.
• Maak OESO-richtlijnen ook de norm voor Europese IMVO-wetgeving. Ook Europese wetgeving 
die internationaal maatschappelijk verantwoord ondernemen (IMVO) verplicht stelt, dient volledig 
in lijn te zijn met de richtlijnen voor gepaste zorgvuldigheid die binnen de Organisatie voor 
Economische Samenwerking en Ontwikkeling (OESO) zijn afgesproken. 
• Geef als overheid het goede voorbeeld. Het kabinet brengt in 2024 het Maatschappelijk 
Verantwoord Inkoopbeleid (MVI) van de Nederlandse overheid in lijn met de OESO-richtlijnen. 
• Stel Europese standaarden als norm. Standaarden die binnen de EU gelden op het gebied van 
klimaat, volksgezondheid, dierenwelzijn, voedselveiligheid, milieu, privacy en de positie van 
werknemers moeten ook gelden voor producten die door de EU worden geïmporteerd. Het gaat 
hierbij zowel om product- als productiestandaarden. We pleiten in Europees verband voor een 
systeem waarbij niet alleen op CO 2, maar op alle planetaire grenzen waar we in Europa beleid op 
maken, aan de grens een heffing getroffen mag worden.
131
NIEUWE VERBONDENHEID• Gooi onze uitstoot niet over de schutting.  Bij de maatregelen die we nemen om te verduurzamen 
en onze consumptie te matigen is het cruciaal dat we zogenaamde weglekeffecten voorkomen. 
Vermindering van onze CO 2-uitstoot mag niet leiden tot meer broeikasuitstoot en vervuiling in 
andere delen van de wereld.
• Geen exportkredietverzekering fossiele industrie. Ook bedrijven die een exportkredietverzekering 
willen afsluiten, moeten voldoen aan IMVO-normen. De beschikbaarheid van exportkrediet-
verzekeringen voor de fossiele energie worden beperkt.
• Kritisch zijn op handelsverdragen. De ChristenUnie is kritisch op de gevolgen van handels-
verdragen voor mens en natuur en voor de voedselzekerheid en voedselveiligheid. Daarmee kan er 
geen steun zijn voor het huidige Mercosurverdrag tussen de Europese Unie en Brazilië, Argentinië, 
Uruguay en Paraguay. 
• Monitor het effect van vrijhandelsakkoorden. Monitoring van de effecten van vrijhandels-
akkoorden voor ontwikkelingslanden is cruciaal om te waarborgen dat vrijhandel duurzame 
en inclusieve ontwikkeling stimuleert. Er moet een robuust monitoringsmechanisme komen dat 
directe belanghebbenden de mogelijkheid tot inspraak biedt. 
• Geen speciale arbitrage voor multinationals. Multinationals mogen geen exclusieve juridische 
rechten krijgen ten opzichte van burgers en mkb-bedrijven. Dus geen afzonderlijke juridische 
arbitrage voor multinationals. 
• Pak belastingontwijking aan. Belastingontwijking leidt tot sociale onrechtvaardigheid. Belasting 
hoort te worden betaald waar winst en inkomen worden verkregen. De ChristenUnie wil dat 
Nederland meer doet om belastingontwijking tegen te gaan, ook in eigen land. Bedrijven moeten 
openbaar maken waar zij belasting betalen. Dit geldt ook voor buitenlandse bedrijven die in 
Europa opereren, met de nadruk op multinationals. Zie ook ons kader over belastingen onder 
hoofdstuk 2.
• Voorkom afhankelijkheid van China. Op economisch vlak zijn we te veel afhankelijk van China. 
Daarom moet Nederland in Europa afspraken maken om zeggenschap of eigendom te behouden 
van cruciale bedrijven of infrastructuur, zoals banken en zeehavens. 
5.3 • Dienstbaar in Europa 
Koester de Europese waardengemeenschap
De Europese Unie is een waardengemeenschap. Eerbied voor de menselijke waardigheid, vrijheid, 
democratie, gelijkheid, de rechtsstaat en eerbiediging van mensenrechten vormen de basis voor 
Europese samenwerking. Die samenwerking heeft de afgelopen decennia bijgedragen aan vrede en 
welvaart op ons continent en dus ook in Nederland. Dat is bijzonder, wie kijkt naar de geschiedenis, 
en de wereld om ons heen ziet dat samenwerking en vrede eerder een uitzondering dan de norm 
zijn. De ChristenUnie wil onze Europese waardengemeenschap koesteren. Dat doen we door ons 
uit te spreken wanneer Europa, of lidstaten niet naar die waarden handelen maar ook door de 
parlementaire controle op Europese besluitvorming te verbeteren. Voor verdere samenwerking is en 
blijft voor de ChristenUnie het uitgangspunt dat politieke besluiten zo dicht mogelijk bij de mensen 
genomen moeten worden.
• Versterk de Europese samenwerking. De ChristenUnie wil meer Europese samenwerking op 
de grote, grensoverschrijdende uitdagingen van onze tijd: klimaatverandering, migratiebeleid, 
belastingontwijking een eerlijke (digitale)economie en geopolitiek beleid. 
132
CHRISTENUNIE VERKIEZINGSPROGRAMMA 2023-2028• Oog voor nationale soevereiniteit. Voor goede Europese samenwerking is ook belangrijk dat 
helder is waar de lidstaten aan zet zijn en de Unie niet direct over gaat. Uitgangspunt voor de 
ChristenUnie is hierbij subsidiariteit: besluiten worden zo dicht mogelijk bij mensen genomen 
waar dat kan en effectief is, zoals bijvoorbeeld de zorg of het onderwijs. Ook wanneer op 
onderwerpen wel Europese besluitvorming het beste is, willen we dat er ruimte is voor eigenheid 
van en verschillen tussen lidstaten, regio's en gemeenschappen.
• Werk samen voor strategische autonomie. Europa moet minder afhankelijk worden van anderen 
waar het gaat om essentiële producten. Bijvoorbeeld door cruciale productieketens beter te 
spreiden over verschillende landen of productieketens deels terug te halen naar Europa. Ook als 
het gaat om energie moet de EU haar afhankelijkheid van externe leveranciers verminderen.
• Sterker Europees leiderschap. Geopolitieke ontwikkelingen dichtbij en ver weg eisen een Unie 
die daadkrachtig optreedt. Het vetorecht van een enkele lidstaat op Europees buitenlands 
beleid verzwakt die daadkracht. Daarom is de ChristenUnie voorstander van het invoeren van 
besluitvorming met gekwalificeerde meerderheid voor het Europese buitenlandbeleid. Nederland 
blijft wel altijd zelf besluiten over de inzet van haar troepen.
• Scherp de nationale controle op Europese besluitvorming aan. Het Nederlandse parlementaire 
stelsel is onvoldoende ingesteld op de intensieve Europese samenwerking die is ontstaan. 
Daardoor schiet de nationale parlementaire controle op Europese besluitvormingsprocessen 
tekort. De bevoegdheden en afspraken over de controle van Europese besluitvorming leggen 
we vast in een Europawet. Er komt een gezamenlijke Europacommissie, samengesteld uit leden 
van de Eerste en Tweede Kamer, die tot taak heeft het handelen van de Nederlandse regering in 
Europa intensiever te controleren.
• Tweederde meerderheid bij wijzigingen in de verdeling van bevoegdheden. Bij een wijziging 
van het verdrag betreffende de Europese Unie besluit ons nationale parlement met twee derde 
meerderheid. 
• Een transparantere Unie. Een transparante Unie is een voorwaarde voor draagvlak en duurzame 
acceptatie van Europese besluiten. Dit vraagt een beter lobbyregister en meer transparantie 
over de onderhandelingen tussen Europees Parlement en de Raad, bijvoorbeeld over agenda's 
en deelnemers van onderhandelingen. Verder moeten Europese Wob-verzoeken sneller worden 
behandeld en moet het bereik worden uitgebreid naar onder meer SMS- en Whatsappverkeer.
• Stoppen met Straatsburg. Het Europees Parlement vergadert alleen nog in Brussel. Zolang 
Frankrijk dit blokkeert betalen zij, als het aan de ChristenUnie ligt, de rekening voor de extra kosten.
• Bescherm de rechtsstaat in Europa. De EU heeft politieke, juridische en financiële instrumenten 
nodig om de rechtsstaat in Europa te beschermen. Nederland trekt hierin op met gelijkgestemde 
landen en steunt voorwaardelijkheid van financiële fondsen om de rechtsstaat te beschermen. Bij 
ernstige bedreiging van de rechtsstaat of ernstige corruptie wil de ChristenUnie dat de Europese 
Raad niet meer alleen unaniem, maar ook met een vier vijfde meerderheid kan beslissen dat 
een land in aanmerking komt voor stevige sancties. Er komt een versnelde procedure voor 
inbreukprocedures wanneer het de rechtsstaat betreft.
• Investeer in belangrijke buren. Nederland en de EU blijven werk maken van goede relaties met 
het Verenigd Koninkrijk, Noorwegen, IJsland en Zwitserland, bijvoorbeeld op het gebied van 
defensie en energie. De positie van Noord-Ierland verdient hierbij bijzondere aandacht. Voor 
toegang tot de EU-markt moeten deze landen blijven voldoen aan de hoge standaarden die ook 
gelden voor de lidstaten van de EU.
• Grenzen aan de Unie. Nieuwe landen die willen toetreden tot de Europese Unie moeten voldoen 
aan de eisen die bij onze waardengemeenschap horen. Daarbij heeft de ChristenUnie in het 
bijzonder oog voor de criteria voor de rechtsstaat, democratie en het borgen van mensenrechten. 
133
NIEUWE VERBONDENHEIDOok moet een land op economisch niveau geloofwaardig kunnen aansluiten. Als op basis van die 
criteria toetreding in de nabije toekomst niet in de rede ligt, is de Europese Unie daar helder over 
en zoekt ze naar andere betekenisvolle vormen van samenwerking. 
• Geen lidmaatschap voor Turkije. Turkije kwalificeert zich door zijn buitenlands en binnenlands 
optreden niet als mogelijke lidstaat van de Europese Unie. Daarom worden de toetredings-
onderhandelingen met Turkije gestaakt.
De toekomst van de euro
De euro heeft veel dingen makkelijker gemaakt voor inwoners en ondernemers. Het is makkelijker 
om in Europa op vakantie te gaan en het is eenvoudiger handel te drijven op ons continent. Maar 
daarmee is niet alles gezegd, er zijn ook zorgen. De euro is voor het noorden te goedkoop, maar 
voor Zuid-Europa te duur. Waar de export van het noorden door de euro de laatste tijd floreerde, 
kwam die van het zuiden juist op achterstand te staan.
Dat dit tot grote problemen en politieke spanning over begrotingsbeleid en omgang met schulden 
kan leiden, is gebleken uit de crises van de afgelopen jaren. En dat is begrijpelijk: hoe een 
oudedagsvoorziening of sociaal vangnet moet worden vormgegeven moeten landen zelf beslissen, 
met oog voor de eigen culturele en sociale context. Maar kan dat wel, als dit leidt tot slechter 
wordende overheidsfinanciën, wat – doordat sprake is van een muntunie – een financieel risico voor 
álle lidstaten vormt? 
De muntunie is dus niet noodzakelijkerwijs stabiel of te allen tijde houdbaar. Eenduidige begrotings-
regels en de daadwerkelijke handhaving daarvan en afstemming van het macro-economisch beleid 
moet de stabiliteit zo veel als mogelijk waarborgen, maar wel in het besef dat het intact blijven van 
de eurozone niet ten koste van alles kan en mag gaan.
• Moderniseer de begrotingsregels. Het stabiliteits- en groeipact (SGP) moet worden herzien. 
Het voorstel van de Europese Commissie daartoe is een goede aanzet. Belangrijker dan al te 
gedetailleerde regels is daadwerkelijke handhaving. Liever iets minder complexe en vergaande 
begrotingsregels die wel worden afgedwongen, dan ingewikkelde en verstrekkende maatregelen 
die dermate strenge eisen stellen op het gebied van schuldafbouw dat de verleiding op de loer ligt 
om niet te handhaven. Er moet een onafhankelijke Europese budgettaire handhavingsautoriteit 
mét (sanctie-)bevoegdheden komen.
• Gedwongen exit-optie én schuldkwijtschelding. Wij zijn er voorstander van dat een land dat 
stelselmatig niet voldoet aan de criteria voor de gemeenschappelijke munt uit de eurozone kan 
worden gezet. Dat is ook in het belang van het betreffende land zelf omdat er dan een socialer 
aanpassingsproces kan worden gevolgd dan bij eurozone-deelname. Daarbij blijven we een 
helpende hand reiken, in de vorm van een economisch herstelprogramma, inclusief schuld-
verlichting én blijvend lidmaatschap van de EU. Ook krijgt het land desgewenst uitzicht op 
hernieuwde toetreding tot de eurozone in de toekomst, mits duurzaam aan de criteria kan worden 
voldaan. Institutioneel moet dit alles goed worden ingebed om domino-effecten bij uittreding te 
beperken.
• Solidair, maar geen eurobonds. In tijden van nood willen we bij uitstek solidair zijn binnen de 
Europese Unie. Toch mag dit geen aanleiding zijn om de door sommigen lang gekoesterde wens 
voor eurobonds te vervullen en daarmee een volgende stap richting federalisering te zetten. 
134
CHRISTENUNIE VERKIEZINGSPROGRAMMA 2023-2028• Niet verplicht de euro. De ChristenUnie wil dat de automatische koppeling tussen de Europese 
Monetaire Unie en de EU wordt losgelaten.
• Van bankenunie naar kapitaalmarktunie. De komst van het Europees Stabiliteits Mechanisme 
(ESM) en toezicht op Europees niveau helpen voorkomen dat banken en nationale overheden 
elkaar meetrekken in een neerwaartse spiraal, zoals tijdens de kredietcrisis gebeurde. Het 
resolutiemechanisme helpt daarnaast te voorkomen dat banken, als het mis gaat, moeten 
worden gered met belastinggeld. Het is nu zaak de bankenunie af te ronden en werk te maken 
van de kapitaalmarktunie, die overheden bijvoorbeeld kan helpen om geld op te halen voor de 
transitie naar een duurzame economie, met green bonds.
• Stop met het opkopen van schulden en negatieve rentes. Het opkopen van schulden door de 
Europese Centrale Bank (ECB) is de laatste jaren van een crisisinstrument verworden tot een 
regulier monetair instrument. Inmiddels voert de ECB een verkrappend monetair beleid om de 
inflatie te temperen. Wij willen dat de ECB niet terugkeert naar het beleid van de laatste jaren, 
maar zich richt op zijn kerntaak: het bewaken van de prijsstabiliteit. Daarbij moet niet koste 
wat kost de inflatie ‘net onder, maar dichtbij’ de 2% worden gehouden. Dat heeft geleid tot 
onverantwoorde kunstgrepen als negatieve rentes. Beter is om voortaan met een bandbreedte te 
werken van bijvoorbeeld 1 à 2% op middellange termijn. 
• Geen digitale euro als nut en noodzaak voor burger niet aantoonbaar is. In het huidige 
voorstel is de digitale euro een oplossing op zoek naar een probleem. Dit terwijl onwenselijke 
eigenschappen als programmeerbaarheid niet categorisch uit te sluiten zijn. 
135
NIEUWE VERBONDENHEID