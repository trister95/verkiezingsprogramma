De mens centraal
Piratenpartij Nederland
Verkiezingsprogramma 2023
Verkiezingsprogramma Piratenpartij
Nederland 2023
De mens centraal
Inleiding
De Piratenpartij staat voor een vrije informatiesamenleving met ontplooiingskansen 
voor iedereen. Piraten gaan uit van vertrouwen in de mens en willen een transparante 
overheid. Monopolies ontwrichten de democratie en tasten de rechtsstaat aan. Wij willen
zelfbeschikking en welzijn bevorderen door het spreiden en ontvlechten van 
aanzienlijke private macht. De Piratenpartij Nederland maakt deel uit van een 
wereldwijde politieke beweging. Piraten strijden sinds 2009 in het Europees Parlement 
voor fundamentele rechten. 
Voorwoord van de lijsttrekker Mark van Treuren
Beste lezer, 
Veel mensen kennen mij van de markt, uit de zorg, als
tegelzetter of goochelaar. Maar waarom ben ik nu politiek
actief? Ik zie problemen en ik zie oplossingen en begrijp niet
waarom het niet lukt om deze bij elkaar te brengen. Ik zie
volksvertegenwoordigers die zich afhankelijk maken van
sponsoring. De media geven voornamelijk aandacht aan een
vast netwerk. Sinds 2020 ben ik actief voor de Piratenpartij.
Afgelopen 2 jaar was ik met veel plezier partijvoorzitter. Er is
moed nodig om de huidige problemen op te lossen. Denk aan
corruptie, inbreuk op privacy van burgers, non-transparantie,
milieuvervuiling, ongelijke machtsverhoudingen. De Piratenpartij komt op voor 
zwakkeren in de samenleving. Om de oplossingen bij de problemen te krijgen moet een 
obstakel overwonnen worden van statige gebouwen met mooi geklede mensen die 
decenia lang geoefend zijn in complex vakjargon en juridische dreigementen. De 
Piratenpartij is een partij met de mentaliteit en idealen die nodig zijn om dit effectief te 
kunnen doen. Met trots mag ik deze kar trekken. 
Het verkiezingsprogramma van de Piratenpartij is ijzersterk; graag wil ik er een aantal 
punten uitlichten: 
De Piratenpartij is een internationale burgerrechtenbeweging, die wereldwijd actief is 
om terrein terug te winnen voor het recht op privacy en toegang tot kennis en 
informatie. Een bloeiende samenleving is open, zelfkritisch, eerlijk en biedt hulp waar 
dat nodig is. De Europese Commissie wil al onze prive-communicatie gaan scannen. Dit is
2
wat ons betreft in strijd met het Grondwettelijk briefgeheim en daarin staan wij niet 
alleen. Overheden en organisaties waar burgers van afhankelijk zijn horen transparant en
democratisch te zijn. Een respectvolle dialoog tussen overheid enerzijds en bedrijfsleven
en belangenorganisaties anderzijds is essentieel. De Piratenpartij pakt 
monopolievorming aan om een gezonde marktwerking te behouden en corruptie tegen 
te gaan. Het bespieden van burgers door politie en geheime diensten moet beperkt 
worden. Als je naar de burger luistert, hoef je die niet af te luisteren. Transparant beleid 
voorkomt bovendien problemen met 'actief geheugen' bij bewindspersonen. 
Het bedrijfsleven beinvloedt met sponsoring wetenschappelijk onderzoek. Deze 
(on)bedoelde beïnvloeding tast de betrouwbaarheid en geloofwaardigheid van 
wetenschappelijk onderzoek aan. Daarom vinden we het belangrijk om wetenschap 
direct te financieren uit overheidsgeld. Als bedrijven onderzoek willen doen, kunnen ze 
dat met hun eigen Research & Development, in plaats van 'neutraal en onafhankelijk' 
laten washen door een publieke onderzoeksinstelling. Om de economie eerlijker te 
maken en monopolisering tegen te gaan, pakken we machtsmisbruik door grote 
bedrijven aan en zorgen we dat het MKB een eerlijke kans krijgt. Dit bevordert bovendien
concurrentie en zorgt dus voor betere producten en diensten, tegen aantrekkelijke 
prijzen. Publieke basisvoorzieningen mogen niet met een op winst gericht verdienmodel 
uitgevoerd worden. Marktwerking hoort dus niet thuis in zorg, wonen, OV, onderwijs en 
nutsvoorzieningen, waaronder onze digitale infrastructuur. 
Een gezonde samenleving is in balans met natuur en milieu. Wij gaan voor 
klimaatoplossingen die echt werken. Wij willen het recht op gezonde lucht zeker stellen 
door o.a. sluiting van biomassacentrales en verouderde kolen- en gascentrales. 
Omwonenden kunnen mede-eigenaar van windmolens worden, zodat zij direct 
profiteren van de voordelen. We stimuleren decentrale energie-opwekking en lokale 
energie opslag. Door subsidies op fossiele brandstof snel af te bouwen en te investeren 
in goed, toegankelijk, snel en gratis OV, lossen wij het file-probleem op. En daarmee 
wordt de uitstoot aanzienlijk verlaagd. Door lozingen te verbieden en effectief te 
handhaven op milieudelicten, zorgen wij voor schoner water. Wij willen de bodem 
gezonder maken door pesticidengebruik te stoppen, stikstofneerslag te verminderen en 
vezelhennep te verbouwen. We pleiten voor subsidies om gefaseerd over te schakelen 
naar kringlooplandbouw. 
We maken werk van het 'recht om te repareren'. Producten worden makkelijker 
repareerbaar gemaakt, verspillende en vervuilende wegwerpconsumptie tegengaan. De 
nieuwste innovaties op het gebied van robotisering en artificiële intelligentie vereisen 
ethische commissies om burgerrechten te beschermen. 
Legalisering van drugs ontneemt criminelen hun belangrijkste verdienmodel en 
verbetert de volksgezondheid. Door productie en verkoop van drugs wettelijk te 
reguleren, kunnen we illegale verkoop tot een minimum beperken, het taboe doorbreken
en zorgen we dat drugs moeilijker beschikbaar worden voor jongeren. Met belasting op 
3drugs kan het taboe ervan doorbroken worden en een effectieve verslavingszorg 
bekostigd worden. 
Wetten en regelingen zijn vaak veel te ingewikkeld gemaakt en mensen raken er in 
verstrikt, met grote gevolgen. We moeten dit versimpelen en een onvoorwaardelijk 
basisinkomen invoeren. Armoede leidt o.a. tot verminderd welzijn en is heel duur voor 
een samenleving. Uitgestelde zorg en hulp resulteert in extreem hoge zorgkosten. Het 
complexe toeslagenstelsel en een fanatiek controlesysteem gaan uit van wantrouwen 
tegenover burgers. Ieder mens heeft het recht om te kunnen leven! Als oplossing 
hiervoor willen we een onvoorwaardelijk basisinkomen introduceren, gecombineerd met
hogere belasting op hoge inkomens en vermogen. Wij denken aan een gefaseerde 
invoering door alle uitkeringen op de AOW te laten lijken, toeslagen grotendeels af te 
schaffen en controlesystemen te beperken. De goedkoopste manier om dakloosheid op 
te lossen, blijkt iedereen simpelweg een woning te geven, bijvoorbeeld via Housing First.
Een overheid die naar de burger luistert hoeft ze niet af te luisteren. Stem 22 november 
Piratenpartij - De Groene n.
Mark van Treuren, lijsttrekker Piratenpartij Nederland
De naam
De Piratenpartij is een geuzennaam waar we trots op zijn. Deze prikkelende naam 
onderscheidt ons van de gevestigde orde. Het label ‘piraat’ wordt al eeuwenlang geplakt 
op groepen die ingaan tegen monopolisering in nieuwe gebieden.
•In de 17e eeuw kregen Europese staatsbedrijven zoals de Nederlandse VOC het 
monopolie op handelsroutes over zee naar grondstofrijke gebieden. Het woord 
‘piraat’ had een brede betekenis en werd gebruikt voor alle niet-erkende 
zeevaarders.1) 
•Eerder kreeg in Engeland het koninkrijk het monopolie op de boekdrukpers en 
werden ondernemers die het in hun hoofd haalden zelf een drukpers in elkaar te 
zetten ‘woordpiraten’ genoemd. 
•50 jaar geleden was de radio-ether de nieuwe horizon en kreeg de BBC als enige 
partij het recht om uit te zenden. Dankzij zogenoemde ‘radiopiraten’ maakten we 
kennis met popmuziek.
Het onontgonnen gebied van onze tijd is het internet. Ook hier zijn nog geen sluitende 
juridische modellen en bedreigt monopolisering net als in de eerder genoemde 
voorbeelden onze vrijheid. De informatierevolutie heeft ons ongelofelijk veel 
opgeleverd, maar heeft overheden en bedrijven ook in staat gesteld iedere stap van 
burgers en consumenten nauwkeurig in kaart te brengen. Dit zorgt voor een 
onevenwichtige machtsbalans waarvan de gewone man de dupe wordt. De Piratenpartij 
wil het evenwicht terugbrengen en een open informatiesamenleving creëren. 
4Vrij verkeer van informatie biedt ongekende mogelijkheden maar zet ook alles wat we 
vanzelfsprekend vinden op zijn kop. Niets blijft hetzelfde. Digitalisering, automatisering 
en globalisering hebben een grote invloed op de arbeidsmarkt en de samenleving. De 
film- en muziekindustrie zijn bezig zichzelf opnieuw uit te vinden, met dank aan piraterij.
Het wordt tijd dat de politiek het internet serieus gaat nemen.
Het ontstaan van de Piratenpartij
De Piratenpartij komt voort uit privacy, innovatie en het delen van kennis en cultuur.2) 
Zweden liep eind jaren '90 voorop met breedband-internet voor consumenten. Na een 
intensieve lobby van de copyrightindustrie werd in 2001 het Zweedse Anti-
Piraterijbureau opgericht. Zij werden direct onderwerp van spot, vanwege hun zwakke 
pogingen om het volk 'op te voeden.'
In reactie daarop, richtte een groep kunstenaars, muzikanten en anderen met een 
affiniteit voor cultuur in 2003 de denktank 'Het Piraterijbureau' op. Door juist deze naam 
te kiezen, benadrukten we dat we als Piraten progressief zijn, terwijl de anti's juist terug 
willen naar een wereld uit het verleden.
Drie belangrijke gebeurtenissen in 2005 hebben ons gemotiveerd de eerste Piratenpartij
op te richten in Zweden.
De eerste aanleiding was de strijd tegen softwarepatenten in het Europees Parlement. 
Grote bedrijven probeerden innovatieve startups die de status quo bedreigden te gronde
te richten, om hun monopoliepositie te behouden. De softwarepatenten monopolie 
lobby verloor, maar met een zeer, zeer krappe marge. We voorzagen dat het veel moeite 
en tijd zou gaan kosten om keer op keer slechte wetgeving op deze manier tegen te 
houden. Er moet toch een betere manier zijn?
De tweede ontwikkeling was de aanval van de copyright industrie op nieuwe, 
innovatieve distributiemethoden voor onafhankelijke artiesten. Dit downloadverbod zou
indie- en alternatieve artiesten terug drijven in handen van de oude distributie-
monopolies. Dus het was niet slechts een aanval op de bijbehorende levensstijl, maar 
ook op de volgende generatie artiesten.
De derde ontwikkeling en het laatste zetje dat nodig was om de Piratenpartij op te 
richten was de aantasting van onze privacy. De nieuwe EU Data Retentie richtlijn over het
bewaren van al onze communicatie ging veel verder dan wat de voormalige Oost-Duitse 
Stasi ooit deed.
Dit alles leidde tot een groot maatschappelijk debat, waar iedereen aan meedeed, 
behalve de politici. Daarom hebben we toen zelf een partij opgericht om dit debat de 
politiek in te brengen.
De naam was er al: Piratenpartij.3) 
5De eerste Piratenpartij werd formeel gelanceerd in Zweden op 1 januari 2006. Nu, 15 
jaar later, is de Piratenpartij actief in tientallen landen. We hebben zetels behaald van 
lokaal tot nationaal tot Europees niveau. Elk inhoudelijk onderwerp benaderen we met 
deze zelfde Piraten mentaliteit.
Niemand weet wat voor uitdagingen en mogelijkheden ons in de toekomst te wachten 
staan. Wij hebben een visie waarin we vernieuwingen toejuichen. Kortzichtigheid mag 
niet in de weg staan van de mogelijkheden van de nieuwe tijd. In onze visie moet de 
macht altijd bij het volk komen te liggen. Een overheid die haar burgers wantrouwt, 
verdient het vertrouwen van haar burgers niet. De informatierevolutie is tegelijkertijd 
een bedreiging voor de democratie als een kans om zich verder te ontwikkelen. Wij 
strijden voor het laatste.
Dit programma staat vol praktische voorstellen om Nederland een stukje beter te maken.
Toch is dit programma geen draaiboek voor de toekomst. Wij vragen namelijk niet om 
jouw stem omdat we weten hoe de toekomst eruitziet. Wij vragen om je stem omdat we 
toegeven dat we dat niet kunnen weten, maar wel beloven jouw rechten hoe dan ook te 
zullen waarborgen.
Colofon
De tekst van dit verkiezingsprogramma is opgesteld door een programmacommissie 
bestaande uit André Linnenbank, Danny Werner, David van Deijk, Henk Heslinga, Matthijs
Pontier, Saira Sadloe, Steven Russchenberg en Wietze Brandsma. 
Dit verkiezingsprogramma is tot stand gekomen op basis van een open schrijfproces met 
medewerking van velen. 
Als basis van dit programma zijn onder meer de verkiezingsprogramma's van de 
Piratenpartij Nederland uit het verleden gebruikt. 
Deze tekst is vrij te kopiëren. De Piratenpartij nodigt iedereen, maar in het bijzonder 
overige politieke partijen, uit om de standpunten van de Piratenpartij te kopiëren, over 
te nemen, of anderszins te verspreiden.
6Ons partijprogramma
De Piratenpartij staat voor een vrije informatiesamenleving met ontplooiingskansen 
voor iedereen. Piraten gaan uit van vertrouwen in de mens en willen een transparante 
overheid. Monopolies ontwrichten de democratie en tasten de rechtsstaat aan. Wij willen
zelfbeschikking en welzijn bevorderen door het spreiden en ontvlechten van 
aanzienlijke private macht. De Piratenpartij Nederland maakt deel uit van een 
wereldwijde politieke beweging. Piraten strijden sinds 2009 in het Europees Parlement 
voor fundamentele rechten.
Piratenpartij programma 2023
Dit programma bestaat uit twee delen. Allereerst de kernpunten van de Piratenpartij. Die
maken ons wat we zijn. Vanuit deze kernpunten verklaren en motiveren we al ons doen 
en laten. Het thema-deel bestaat uit onze plannen en ideeën over beleidsterreinen die 
binnen de partij op grond van deze kernpunten ontwikkeld zijn. 
Kernpunten
De Kernpunten van de Piratenpartij zijn noodzakelijk om onze visie te verwezenlijken en 
het zijn randvoorwaarden voor een democratie die op een realistische manier is ingebed 
in de voorwaarden en mogelijkheden van de informatiemaatschappij. De Piratenpartij 
doet op kernpunten geen concessies.
•Burgerrechten in het Digitale Tijdperk
•Overheid: Open, inzichtelijk en efficiënt
•Democratie en invloed burger
•Vrijheid van informatie
7Burgerrechten in het Digitale Tijdperk
Burgerrechten garanderen persoonlijke vrijheden en beschermen burgers tegen 
willekeur door overheden of bedrijven. Burgerrechten vormen de grondvesten van onze 
beweging. Concessies doen aan burgerrechten betekent concessies doen aan de 
fundamenten van de democratie. 
Burgerrechten vormen de grondvesten van onze partij
Het recht op privacy en het recht op vrijheid van meningsuiting staan onder druk door de
toenemende surveillance van overheden en bedrijven. 
Nederland moet in internationaal verband de hoogst mogelijke standaard van 
burgerrechten bepleiten en verdedigen. In het binnenland, maar ook daarbuiten. 
Als Piratenpartij toetsen wij al ons handelen altijd aan de elementaire rechten van 
burgers. 
Dit zijn onder andere: 
•het recht op privacy;
•het recht onschuldig te zijn tot het tegendeel is bewezen;
•het demonstratierecht;
•het recht gehoord te worden, het recht op verweer;
•het recht op vrije verplaatsing;
•het recht op vrije toegang tot internet;
•het recht op vrije communicatie;
•het recht op vrijheid van meningsvorming en meningsuiting;
•het recht op onderwijs tot op het hoogste onderwijsniveau;
•het recht op gelijkwaardige behandeling, het gelijkheidsbeginsel;
•het recht op persoonlijke integriteit en zelfbeschikking;
•het recht om je eigen genderidentiteit vorm te geven zonder inmenging van 
anderen.
Alle wetten, verdragen, overeenkomsten of besluiten moeten een toets aan deze 
burgerrechten doorstaan. 
Recht op Zelfbeschikking
Het individuele zelfbeschikkingsrecht is een grondslag van de mensenrechten. Het 
betekent dat men zelf mag bepalen hoe men zijn of haar leven wil leiden. 
Privacy is een erkend mensenrecht
Privacy is nodig om een autonoom persoon te kunnen zijn; zelf keuzes te maken zonder 
beïnvloeding van buitenaf. Privacy is nodig voor het opbouwen van relaties met andere 
8mensen. Zeker voor de ontwikkeling van kinderen is privacy belangrijk; het niet hebben 
van privacy duidt op wantrouwen, en wie nooit heeft ervaren hoe het is om vertrouwen 
te krijgen van anderen zal ook niet in staat zijn om anderen te vertrouwen. 
Article 12.4) 
“No one shall be subjected to arbitrary interference with his privacy, family, home or 
correspondence, nor to attacks upon his honour and reputation. Everyone has the right to 
the protection of the law against such interference or attacks.”  – Parijs, 10 december 1948 
Privacy is van essentieel belang voor de werking van onze democratie. Zonder het 
beschermen van autonomie is de democratie verloren. Privacy speelt een belangrijke rol 
in het garanderen van ieders veiligheid; zowel online als offline kunnen criminelen 
misbruik maken van slecht beschermde data. Tenslotte is privacy belangrijk voor onze 
menselijkheid; het verliezen van privacy betekent het verliezen van onszelf als 
autonoom persoon. 
“Als het private zichtbaar wordt, kun je geen mens meer zijn”  – Hannah Arendt5) 
De Nederlandse overheid heeft Artikel 12 de laatste jaren in de uitverkoop gezet. De 
Piratenpartij laat dit niet langer gebeuren en zet zich in voor privacy in alle aspecten van 
het leven. 
Recht op gelijkwaardigheid
De Piratenpartij is tegen discriminatie en alle vormen van racisme. Op papier, voor de 
wet, bestaan racisme en discriminatie niet meer in Nederland. In de praktijk blijken de 
effecten nog steeds merkbaar. Dit komt deels omdat er te weinig borging in de processen
zit. In een lange keten van besluitvorming drukken de vooroordelen van een enkele 
ambtenaar of medewerker een stempel op de praktische uitvoering van wetten en 
regels. Mensen die niet racistisch zijn doen soms onopzettelijk racistische dingen en 
daar hoeft niet meteen het strafrecht aan te pas te komen maar het is noodzakelijk dat 
deze zaken wel gerectificeerd worden. 
De Piratenpartij staat voor gelijke rechten. Zolang de gendergelijkheid in besturen van 
grote bedrijven zo uit balans is als nu, is een quotum (twee op de vijf vrouw) een goede 
tijdelijke maatregel om emancipatie te bevorderen. Dit geldt beide kanten op. 
Beursgenoteerde bedrijven zijn groot genoeg om dit van te eisen. 
De Piratenpartij wil: 
•erkenning voor de slachtoffers;
•signalering van de problemen;
•betere borging van de processen;
•bescherming tegen discriminatie; 
•transparante algoritmes; 
•een tijdelijk genderquotum bij beursgenoteerde en benoemde 
overheidsbestuurders.
9Recht op offline leven
Iedereen heeft het recht zonder digitale hulpmiddelen, hetzij schriftelijk, hetzij in 
persoon, in contact te treden met de overheid. Je hebt het recht om na werktijd voor je 
werk niet bereikbaar te zijn. 
Privacy is veiligheid
Privacy beschermt het individu tegen de macht van anderen en van de staat. De 
Piratenpartij vindt dat alle individuen recht op een persoonlijke levenssfeer hebben; het 
recht op discretie en het recht om anoniem te zijn. Overigens ontheft anonimiteit 
niemand van verantwoordelijkheid voor zijn daden. 
Verheffen van onze burgerrechten en bescherming van onze vrijheid is een voorname 
drijfveer voor de Piratenpartij. 
Privacy en communicatie
Afzwakken of inbouwen van achterdeurtjes, backdoors, in encryptie maken het internet 
minder veilig voor iedereen. Burgers hebben het recht op zowel veiligheid als privacy. 
De Piratenpartij wil hoogwaardige encryptie bevorderen. 
Privacy en massa surveillance
De dreiging die uitgaat van onwettige en buitensporige surveillance-maatregelen die 
ons door zowel buitenlandse en binnenlandse overheden worden opgelegd, als reactie 
op terrorisme of andere vormen van criminaliteit, is ernstig. Er is een dringende behoefte
om actie te ondernemen om het evenwicht en onze privacy te herstellen. 
Om onze rechten en vrijheden te behouden en de effectiviteit van wetshandhaving te 
waarborgen, eist de Piratenpartij dat het verzamelen en monitoren van gegevens beperkt
blijft tot mensen die verdacht worden van het plegen of voorbereiden van een misdrijf 
en dat gerechtelijke toestemming daarvoor en toezicht daarop nodig is. 
Wetenschappelijk onderbouwd veiligheidsbeleid
Adequate bescherming tegen criminaliteit is een belangrijke verantwoordelijkheid van 
de staat. We moeten ervoor zorgen dat deze verantwoordelijkheid wordt nagekomen 
door middel van een rationeel, doordacht en wetenschappelijk onderbouwd 
veiligheidsbeleid. 
Geen chatcontrole
De EU wil 'client-side scanning' verplicht stellen, onder het mom van “tegengaan van 
kindermisbruik” op het internet. Feit is dat je geen client-side scanning kunt doen zonder
end-to-end encryptie te breken. Als er content wordt gescand, moet aan één kant de 
versleuteling worden verbroken. Dit zal de vertrouwelijkheid van communicatie 
10ondermijnen. Piraten gaan onder geen beding akkoord met “encryptiebedreigende 
chatcontrole”. 
Stop dataretentie en profilering
De Piratenpartij wil de praktijk van routinematige, geautomatiseerde en niet-
doelgerichte gegevensverzameling, opslag en koppeling afschaffen. Wij wijzen de 
grootschalige en willekeurige verzameling van communicatiegegevens ('dataretentie'), 
reisgegevens (PNR) en biometrische gegevens van de hand. De Piratenpartij is tegen het 
geautomatiseerd opstellen van profielen van mensen om ze op te delen in 
risicocategorieën ('profilering'). 
Camera's in de openbare ruimte
Openbare ruimtes zitten vol met camera's, en handhavers lopen rond met bodycams, die 
het verkeer en handelen van personen en voertuigen volgen, gezichten volgen en deze 
informatie combineren zonder rekening te houden met de mogelijkheid van afbraak van 
privacy. Uit onderzoek blijkt dat de aanwezigheid van dergelijke systemen weinig 
invloed heeft op de omvang van criminaliteit en dat de criminaliteit zich in het 
gunstigste geval eenvoudigweg verplaats naar een andere plek. De Piratenpartij is voor 
een taakverschuiving van politiepersoneel van monitoringtaken, naar goed contact met 
de buurt en vakkundig recherchewerk. We zijn in algemene zin tegen gezichtsherkenning
en andere vormen van biometrische massasurveillance. De beelden - en de gegevens 
daaruit - voor trajectcontrole moeten, zodra blijkt dat er geen boete uit voortvloeit direct
worden vernietigd. 
Geen algemene identificatieplicht
De Piratenpartij is er tegen dat individuen zichzelf moeten identificeren als ze niet 
worden verdacht van het plegen van een misdrijf, vooral niet als ze hun rechten 
uitoefenen om te protesteren of samen te komen. 
Uitwisselen van persoonsgegevens met andere landen
De Piratenpartij wil geen uitwisseling van persoonsgegevens met landen die niet 
voldoende bescherming van de grondrechten bieden, behalve in noodsituaties. 
Nieuwe surveillanceplannen tegenhouden
De Piratenpartij wil de uitholling van de burgerrechten, die de laatste tijd dramatische 
proporties heeft aangenomen, een halt toeroepen. Meer surveillance helpt niet om onze 
veiligheid te waarborgen en kan ons zelfs onveiliger maken. 
11Op de persoon gerichte reclame
Real-time bidding6) (RTB) is het proces waarbij uitgevers advertentieruimte in hun apps 
of op hun websites veilen. Daarbij delen ze gevoelige gebruikersgegevens — waaronder 
geolocatie, apparaat-ID's, identificatie cookies en surfgeschiedenis — met tientallen of 
honderden verschillende adtech bedrijven. RTB is een omvangrijk ondergronds 
ecosysteem van verzamelen en handel in persoonlijke gegevens. RTB geeft 
onbetrouwbare websites ('nepnieuws') een verdienmodel ten koste van de vrije pers, en 
maakt de profilering van ieder online persoon mogelijk. 
Real-time bidding lekt data naar honderden partners, waardoor niet meer is na te gaan 
wie over jouw persoonlijke gegevens beschikken. RTB is in strijd met de Algemene 
Verordening Gegevensbescherming7) (AVG), maar handhaven is op deze manier 
onbegonnen werk. 
De Piratenpartij wil dat naast de content zelf en de categoriën ervan geen 
persoonsgevens gebruikt mogen worden, maar alleen de volgende benaderende 
gegevens: 
1.jouw locatie bij benadering; en
2.algemene beschrijving van jouw apparaat; en
3.jouw IP-adres bij benadering;
4.het tijdstip bij benadering.
Beveiliging consumentenapparatuur
Veel apparatuur wordt met ondeugdelijke beveiliging verkocht. Bijvoorbeeld webcams 
die openbaar te benaderen zijn. Wachtwoorden die op elk exemplaar gelijk zijn. Privacy 
by design wordt wettelijk verplicht. 
Slimme meters
Energiemeters meten gebruik per seconde maar geven deze geaggregeerde data 
zelfstandig per maand of kwartaal door aan de energiemaatschappij. 
Energiemaatschappijen en distributiebedrijven mogen niet op eigen initiatief zelf 
kastjes kunnen aansturen. Publicatie van de broncode van software in meetkastjes moet 
verplicht worden. Het moet altijd mogelijk zijn om een slimme meter te weigeren. 
Algoritmes en profilering
Verschillende overheden, onder andere politie en belastingdienst, maken gebruik van 
profileringstechnieken. Hiermee wordt bijvoorbeeld bepaald wie als verdachte wordt 
gezien, of wie als mogelijke fraudeur wordt bestempeld. Dit leidt tot ongewenste 
effecten. Profileringsalgoritmen kopiëren vaak de vooringenomenheid van hun makers 
en een bias in hun trainingsdata. Het is aangetoond dat als gevolg hiervan algoritmen 
12mensen van kleur zwaarder straffen, ook al werd ras expliciet als variabele weggelaten. 
Van wervingsalgoritmen is aangetoond dat ze de voorkeur geven aan mannen.8) Wanneer
resulterende beslissingen worden gebruikt als nieuwe trainingsinput om algoritmes te 
‘verbeteren’, zal het deze vooroordelen zelfs versterken. Mensen die deze algoritmen 
gebruiken als ondersteuning bij beslissingen, kunnen deze algoritmen gebruiken om te 
hun eigen vooroordelen te rechtvaardigen, omdat ‘ze werden genomen door onpartijdige
technologie’.
De ontwikkelingen op het gebied van kunstmatige intelligentie, artificial intelligence , (AI)
in de afgelopen jaren hebben geleid tot een toenemende afhankelijkheid van de 
technologie. Hoewel AI een nuttig hulpmiddel is voor de mensheid, mag het de vrijheden
en rechten van natuurlijke personen niet uithollen. De ontwikkeling van AI moet voldoen
aan de hoogste ethische normen en discriminerende vooroordelen of profilering 
uitsluiten. Dit beleidsterrein moet strak worden gereguleerd om ervoor te zorgen dat de 
individuele EU-burger er baat bij heeft. Kunstmatige intelligentie mag het vermogen om 
persoonlijke keuzes te maken niet beperken. 
Om deze ongewenste effecten te voorkomen, moeten we eisen dat algoritmen 
transparant worden en dat trainingsdata kan worden gecontroleerd. Alleen dan kunnen 
we een maatschappelijk debat voeren over profilering. Bovendien moeten algoritmen 
zichzelf kunnen uitleggen in begrijpelijke taal. Als mensen het gevoel hebben dat ze 
onrechtvaardig worden behandeld door technologie, moeten ze altijd het recht hebben 
op menselijke tussenkomst. 
Waarborgen privacy thuiswerkers en studenten
Thuiswerken, videovergaderen en online toetsen hebben in coronatijden een grote groei 
doorgemaakt. Om dat mogelijk te maken moet er vaak extra software worden 
geïnstalleerd. Veel van die software kan privacy consequenties hebben ook buiten werk- 
en toetstijden. Op apparatuur die niet door de werkgever/onderwijsinstelling 
beschikbaar is gesteld mag nooit software moeten worden geïnstalleerd die andere 
software blokkeert. Camera en microfoon mogen nooit aangezet kunnen worden zonder 
dat de gebruiker daar toestemming voor geeft. De Piratenpartij wil wetgeving die 
afdwingen van 'toestemming' voor meekijken/meeluisteren in de persoonlijke 
leefomgeving verbied. 
Recht op inzage eigen gegevens versterken
Investeren in de capaciteit Autoriteit Persoonsgegevens
De Autoriteit Persoonsgegevens (AP) moet vaker en strenger optreden tegen 
privacyschendingen. De Algemene Verordening Gegevensbescherming (AVG / General 
Data Protection Regulation, GDPR ) biedt mogelijkheden om op te treden tegen 
13privacyschendingen. Dit gebeurt nu veel te weinig. De Piratenpartij wil de AP van 
voldoende capaciteit voorzien om hun taken naar behoren uit te kunnen voeren. 
Sleepwet
De Wet op de inlichtingen- en veiligheidsdiensten 2017  9) (Wiv), ook wel de sleepwet, 
bepaalt de taken en bevoegdheden van de inlichtingen- en veiligheidsdiensten, de 
geheime diensten en het toezicht daarop. De middelen zijn bijvoorbeeld: het aftappen of
hacken van personen of organisaties, het raadplegen van informanten of het doen van 
onderzoek naar openbare bronnen met bijvoorbeeld informatie uit kranten, maar ook 
alles wat op het internet te vinden is. 
Het referendum van 2018 over de Wiv10) gaf een krachtig signaal: deze Sleepwet is van 
onvoldoende kwaliteit. De opdracht aan de regering was: de wet moet beter. Sommige 
bevoegdheden zijn te ruim, het toezicht is te beperkt en de gegevens van onschuldige 
burgers kunnen te makkelijk in de verkeerde handen terecht komen. De Wiv blijkt 
onvoldoende waarborgen te hebben om grootschalige schendingen van privacy en 
gegevensbescherming te voorkomen. 
Exportcontroles op surveillance- en censuurtechnologie
We ondersteunen exportcontroles op surveillance- en censuurtechnologie. We zullen de 
verspreiding van in Nederland gemaakte surveillance- en censuurtechnologie, door 
middel van exportkrediet of andere staatsgaranties, niet ondersteunen voor autoritaire 
landen die de rechtsstaat niet respecteren. We zullen vechten om de privacy van 
journalisten, activisten en burgers overal ter wereld te bevorderen. 
Meer vertrouwen en minder bureaucratie
Nederland kent heel veel regels. Door al die regels zijn mensen in alle beroepsgroepen 
veel tijd kwijt aan administratie. Die tijd kunnen ze dan niet besteden aan werk. 
Bureaucratie is er vaak op gericht om werknemers te controleren en 
verantwoordelijkheden af te tikken. De overheid lijkt de burger steeds meer te zien als 
een mogelijke verdachte. Op die manier komt de overheid steeds meer tegenover de 
burger te staan. Wij willen dat de overheid weer naast de burger komt staan. De 
Piratenpartij wil dat de overheid meer vertrouwt op het vakmanschap van burgers en 
professionals en haar controledrang tempert. Op deze manier kunnen we bureaucratie en
privacy schendende controles opheffen en de overheid efficiënter maken. 
Overheid: open, inzichtelijk en efficiënt
Een open en transparante overheid is een basisvoorwaarde voor een goede democratie. 
Alleen wanneer mensen het functioneren van hun overheid ter discussie kunnen stellen 
14en ze de overheid kunnen controleren, is een goede volksvertegenwoordiging mogelijk. 
Het is belangrijk dat wat de overheid doet door burgers en journalisten kan worden 
opgevraagd en bekeken. Ook moet de communicatie tussen de overheid en lobbyisten 
transparanter worden. 
Documentatie van de overheid altijd openbaar
De documentatie van de overheid is grotendeels digitaal opgeslagen. De Piratenpartij 
wil dat deze voor iedereen zichtbaar is middels een systeem dat persoonlijke informatie 
anonimiseert en waar nodig pseudonimiseert (geen namen, wel functietitels). Voor 
volksvertegenwoordigers zijn de originele documenten opvraagbaar. 
Algoritmen openbaar
Open kasboek
70% van de uitgaven van overheden kunnen nu niet gecontroleerd worden.11) De 
Piratenpartij wil daarom dat kasboeken van overheden en bestuursorganen openbaar 
worden gemaakt. 
Belastingafspraken
Belastingontwijkingsconstructies ( 'Tax Rulings'), die voornamelijk, maar niet uitsluitend, 
met grote internationale ondernemingen worden overeengekomen, zijn een van de 
meest dringende problemen van deze tijd. De nodige transparantie is ver te zoeken. 
De Piratenpartij wil: 
•dat de huidige belastingafspraken met multinationals transparant worden;
•dat nieuwe belastingafspraken met grote multinationals worden verboden;
•dat oude afspraken worden afgebouwd.
Lobbytransparantie
Om het democratische proces te beschermen en de basis van beslissingen transparant te
maken, pleit de Piratenpartij voor het openbaar maken van de invloed van 
belangengroepen en lobbyisten op politieke beslissingen. Lobbyactiviteiten moeten zo 
transparant mogelijk zijn. 
De Piratenpartij wil: 
•het bestaande lobbyregister verplicht stellen; en
•koppelen aan een overzichtelijke, publiek toegankelijke kalender op het internet.
15De geïnteresseerde persoon heeft dan de kans om op te zoeken met wie de gekozen 
vertegenwoordiger bijeenkwam, wat het doel van de bijeenkomst was en wat daar 
gebeurde. Het proces wordt zo democratisch controleerbaar. 
Daarnaast wil de Piratenpartij bij alle wetgeving een “voetafdruk”: 
•dat alle betrokkenen bij de beleidsvorming hun bijeenkomsten met lobbyisten 
publiceren, evenals de schriftelijke input die zij ontvangen;
•dat alle wetsontwerpen en wijzigingen traceerbaar zijn naar hun oorspronkelijke 
auteur.
Einde aan de draaideur
Een kwart van de oud-politici wordt lobbyist. Vaak op het terrein waar ze toezicht op 
hielden.12) 
De Piratenpartij wil een afkoelingsperiode van 2 jaar voor bewindspersonen, 
topambtenaren, toezichthouders en andere overheidsinstanties voordat zij een overstap 
maken naar een functie in het werkveld dat onder hun portefeuille viel. 
Persvrijheid
Regionale journalistiek
Steeds vaker worden belangrijke taken van de centrale overheid naar de gemeenten 
verschoven. Door krimpende budgetten van de regionale kranten en omroepen verdwijnt
de politieke verslaggeving. De lokale journalistitiek moet in staat zijn om controle uit te 
oefenen op relevante politieke en maatschappelijke ontwikkelingen. Wij willen de 
verschraling in de lokale en regionale journalistiek tegen gaan met een 
stimuleringsfonds naar Deens model.13) 
Bescherming tegen de Sleepwet
Door invoering van de Wet op de Inlichtingen- en Veiligheidsdiensten (Wiv) is Nederland
van de tweede naar de zesde plaats gezakt op de persvrijheid index14) van Verslaggevers
zonder Grenzen ( Reporters without Borders ). De Wiv, ook wel bekend als de Sleepwet, 
heeft het voor journalisten moeilijker gemaakt om hun bronnen te beschermen.15) 
De Piratenpartij wil betere waarborgen voor journalisten om hun bronnen te 
beschermen, door de Wiv aan te passen. 
Klokkenluiders
Klokkenluiders spelen een vitale rol voor het welzijn van de samenleving. Ze moeten 
meer bescherming, ondersteuning en compensatieregelingen ontvangen, die meer in 
verhouding zijn met hun professionele en persoonlijke schade. 
16Controle door burger van de overheid
Naast transparantie en persvrijheid is goed onderwijs en onafhankelijke wetenschap 
nodig, zodat de burger goed geïnformeerde beslissingen kan nemen. 
Ruimhartige compensatie gedupeerden
Of je het nu hebt over rechtsherstel in de jeugdzorg, de toeslagenaffaire, instortende 
huizen in Groningen; steeds wanneer men wordt gedupeerd door overheidsbeleid, wordt
het hen zo moeilijk mogelijk gemaakt hiervoor gecompenseerd te worden. Het 
toegenomen wantrouwen vanuit de overheid heeft ervoor gezorgd dat voor elke euro 
compensatie nu 0,74 opgaat aan bureaucratie. Uitgaan van vertrouwen is voordeliger. De
Piratenpartij staat voor een betrouwbare overheid en wil daarom gedupeerden 
ruimhartig en snel compenseren, in plaats van jarenlange juridische procedures met 
schrijnende gevolgen. 
Open standaarden
De overheid moet de ontwikkeling van open source en open standaarden in de publieke 
en private sector faciliteren, zodat op termijn veel tijd en geld bespaard kan worden. Dit 
gebeurt bijvoorbeeld al bij stopcontacten en bij USB aansluitingen voor een mobiele 
telefoon. 
Er zijn veel meer voorbeelden waar een grotere marktefficiëntie gerealiseerd kan 
worden wanneer onderdelen open source en met open standaarden worden ontwikkeld. 
Ook materialen die de overheid gebruikt kunnen open source worden ontwikkeld, zoals 
verkeersborden of lantaarnpalen. 
Democratie
Democratie is meepraten en meebeslissen over onze samenleving. In een democratie 
heeft iedereen een stem en wordt gehoord. Wij willen dat iedereen de mogelijkheid 
heeft om deel te nemen aan het besluitvormingsproces. Op die manier benutten we alle 
kennis, ervaring en expertise in onze samenleving. 
Deelnemen aan de democratie
Betrek de betrokkenen. Door de belanghebbenden in te zetten in het 
besluitvormingsproces, kunnen voorstellen een steviger basis krijgen met de 
beschikbare kennis en ervaring in de samenleving. De overheid moet niet het door hen 
gewenste beleid aan de samenleving verkopen; het beleid moet de samenleving dienen. 
17Invoeren bindend correctief referendum
Een bindend correctief referendum is een noodrem. Burgers hebben nog steeds 
onvoldoende invloed op de inhoud van beleid. Er zijn vaak meerdere redenen om tegen 
te zijn, een 'nee' geeft daarom te weinig sturing om het beleid te verbeteren. De 
Piratenpartij wil dat de overheid van tevoren naar de burger luistert. 
Referenda dienen enkel uitgevoerd te worden op initiatief van de bevolking, niet op 
initiatief van de regering. Kiesdrempels worden afgeschaft, omdat deze verstorend 
werken op het stemgedrag. Bovendien zijn ze onnodig, omdat het aantal benodigde 
handtekeningen de drempel al hoog genoeg maakt. 
Invoeren bindend wetgevend referendum
Naast achteraf corrigeren dient de burger de mogelijkheid te hebben om onderwerpen 
op de agenda te zetten. Burgers hebben het recht om zowel de bestaande wetgeving in 
te trekken alsook nieuwe wetgeving in te dienen. 
E-democracy en burgerberaden
Mensen weten zelf het beste wat zij willen. Daarom is het belangrijk dat burgers in een 
zo vroeg mogelijk stadium betrokken worden bij beleid. Internet biedt hier fantastische 
mogelijkheden. Burgers van alle leeftijden kunnen vanaf iedere locatie en op ieder 
moment hun wensen en zorgen kenbaar maken. 
Mensen met expertise op een bepaald gebied kunnen gemakkelijk samenkomen om een 
kwalitatief goed voorstel of beleidsplan vorm te geven. Tegelijkertijd is het mogelijk om 
in een kort tijdsbestek te peilen wat het draagvlak van zo'n voorstel of beleidsplan is. 
Op initiatief van de Piratenpartij wordt op lokaal niveau al gebruik gemaakt van 
verschillende E-democracyplatformen. In dit systeem kan iedereen op eenvoudige wijze 
meedoen aan besluitvorming via directe democratie (zelf) of door het vrijwillig 
overdragen van je stem. 
In dit systeem kan iedereen op eenvoudige wijze meedoen aan besluitvorming via 
directe democratie (zelf) of door het vrijwillig overdragen van je stem. 
Daarnaast wil de Piratenpartij burgerberaden organiseren, waarbij willekeurige burgers, 
die samen een goede afspiegeling van de bevolking vormen, worden uitgenodigd om 
fysiek bij elkaar te komen en in een interactieve workshop oplossingen te bedenken voor
problemen in de samenleving. Daarnaast kunnen deze burgertoppen worden ingezet om 
oplossingen die op e-democracy platforms worden bedacht verder uit te werken. 
Besluitvorming zo lokaal mogelijk laten plaatsvinden
Wetgeving dient zo dicht mogelijk bij de burger te worden gemaakt. Burgers hebben dan 
meer invloed op die wetgeving en kan directe democratie, vanwege de kleinschaligheid, 
18gemakkelijker geïmplementeerd worden. De Piratenpartij wil dat alleen wetten die niet 
op een bepaald bestuurlijk niveau (dorp, eiland, gemeente, provincie, staat) kunnen 
worden opgelost, naar het eerstvolgende hogere niveau worden doorgeschoven. Dit heet
het subsidiariteitsbeginsel. 
Versterken lokale democratische controle
Decentralisatie van verantwoordelijkheden heeft er voor gezorgd dat de werkdruk van 
gemeenteraads- en statenleden flink is toegenomen. Er moet immers meer 
gecontroleerd worden. De Piratenpartij wil investeren in de lokale 
volksvertegenwoordigingen door het uitbreiden van de uren/vergoeding, afhankelijk van
de lokale behoeften en verhoging van de budgetten voor fractieondersteuning. 
Versterken Tweede Kamer
Het aantal zetels in de Tweede Kamer is voor het laatst uitgebreid in 1957 naar 150 
zetels, hoewel het aantal stemgerechtigden sinds die tijd meer dan verdubbeld is. Dit 
betekent dat de kiesdrempel (het aantal stemmen dat nodig is voor een zetel) ook meer 
dan verdubbeld is. De vele overheidsdiensten zijn in de afgelopen halve eeuw 
bovendien een stuk complexer geworden. Daarnaast wordt het kabinet veel uitgebreider 
ondersteund dan de Tweede Kamer. Hierdoor staan de controlefunctie en de 
volksvertegenwoordigende rol van de Tweede Kamer onder druk. 
Volgens een observatie in de politieke wetenschappen volgt het aantal leden van het 
parlement ongeveer de derdemachtswortel van de vertegenwoordigde bevolking.16) 
Conform deze vuistregel zou Nederland 261 Tweede kamerzetels moeten hebben. 
Dit bevordert specialisatie van Kamerleden en het verlicht de vergaderdruk van 
individuele leden. Bovendien worden minderheden op deze manier beter 
gerepresenteerd. Dit alles zal de controlefunctie en volksvertegenwoordigende rol van 
de Tweede Kamer enorm ten goede komen. Tijdens de verbouwing van het Binnenhof 
kan hier rekening mee worden gehouden. 
Daarnaast willen we, net als in lokale en regionale politiek, commissieleden toestaan. 
Deze hebben spreekrecht in commissievergaderingen, maar nemen niet deel aan 
plenaire vergaderingen en dus ook geen stemrecht. Dit blijft voorbehouden aan 
Kamerleden. Dit helpt met name kleine fracties om toch op elk thema inhoudelijke input 
te leveren. Ten slotte dient het budget voor fractieondersteuning flink verhoogd te 
worden. 
Wij staan voor een democratie die erop vertrouwt dat mensen zelf in staat zijn te 
bepalen wie hen het beste vertegenwoordigt. Hierbij past het wel om de 
voorkeursdrempel te verwijderen zodat kandidaten sneller op voorkeursstemmen 
worden verkozen, ook als ze laag op de lijst zijn geplaatst. 
19Overigens zijn wij van mening, dat, om de kracht van de eed van Thorbecke te 
onderstrepen, de fracties door elkaar worden gehusseld door loting en niet bij elkaar 
zitten. Hierbij dienen voldoende baldraai-bewegingen te zijn om een volgend husselgate
te voorkomen.17) 
Grondwettelijke toetsing
Nederlandse rechters mogen wetten niet aan de Grondwet toetsen.18) Dit in 
tegenstelling tot hun collega's in het nabije buitenland, die wel constitutionele toetsing 
door de rechtelijke macht kennen. Tweede en Eerste Kamer beoordelen of wetten die zij 
maken in overeenstemming zijn met de Grondwet. Bij internationale handelsverdragen 
prevaleren economische belangen van multinationals soms boven burgerrechten. 
Volksvertegenwoordigers zijn niet alziend; zij kunnen bij het accorderen van welke wet 
dan ook niet voorzien hoe de wet in de praktijk uitvalt en hoe er naar gehandeld wordt. 
In door de wetgever onvoorziene misstanden is de gang van de burger naar de rechter 
essentiële burgerrechtbewaking. 
De Piratenpartij wil een constitutioneel hof in aanvulling op de Eerste Kamer, die gewoon
in huidige vorm blijft bestaan. Eerste Kamerlid zijn wordt een fulltime functie, om de 
baantjescarrousel te stoppen en belangenverstrengeling te voorkomen. 
Benoemingen in het openbaar bestuur
Vrijwel alleen de leden van de gevestigde partijen worden benoemd in het openbaar 
bestuur. Dit komt doordat de normaal geldende bepalingen tegen discriminatie en 
voorkeur niet van toepassing zijn op bij het toekennen van functies in het openbaar 
bestuur. Wij willen deze uitzondering schrappen. We willen dat functies in het openbaar 
bestuur, adviesraden en de ambtenarij worden toegekend op basis van verdienste, in een
eerlijk en transparant selectie- of sollicitatieproces. 
Directe verkiezingen voor alle politieke functies
In een democratie dienen zoveel mogelijk politieke functies middels directe 
verkiezingen te worden ingevuld, en niet worden benoemd. Dit geldt om te beginnen 
voor burgemeesters, dijkgraven en alle leden van het Algemeen Bestuur in de 
waterschappen. 
Geen politieke macht voor het koningshuis
Politieke macht behoort niet door overerving tot stand te komen, zoals nu met het 
koningshuis het geval is. Leden van het koningshuis die dit zelf wenselijk vinden, kunnen
in dienst van de overheid treden als ambassadeur en voor een ceremoniele rol. De 
uitgaven kunnen flink worden versoberd en leden van het koningshuis dienen net als 
ieder ander belasting te betalen over hun vermogen en inkomen. 
20Representatieve democratie
De Piratenpartij wil voor burgers de mogelijkheid om directer en met meer invloed deel 
te nemen aan het politieke debat- en besluitvormingsproces. Zowel individueel als 
collectief. Daarom eisen wij dat barrières die participatie van nieuwe politieke partijen 
aan verkiezingen bemoeilijken of onmogelijk maken worden verwijderd (zoals een hoog 
aantal handtekeningen of een hoge borg). Burgers en belangengroepen moeten de 
mogelijkheid hebben tot vereniging en inspraak, ongeacht hun omvang of status. 
Geef kleine partijen een eerlijke kans
Kiesdrempels zijn ondemocratisch en bevoordelen grote partijen. Om kleine partijen en 
minderheden evenveel kans op vertegenwoordiging te geven: 
•wordt bij de Tweede Kamerverkiezingen de kiesdrempel volledig afgeschaft, zodat
vanaf een halve kiesdeler kans gemaakt wordt op een restzetel;
•worden lijstverbindingen weer mogelijk gemaakt, waarbij het aantal stemmen van 
de lijstverbinding meegenomen bij het verdelen van de zetels, ongeacht of de 
losse partijen op eigen kracht de kiesdrempel gehaald zouden hebben.
Subsidie voor politieke partijen
Op dit moment ontvangen partijen die niet vertegenwoordigd zijn in de Tweede of 
Eerste Kamer geen overheidssubsidie. Lokale partijen zouden ook in aanmerking moeten
komen voor subsidie van het Rijk. 
Piraten willen: 
•evenredige verdeling voor partijen die meedoen aan verkiezingen, zeg 1 euro per 
stem jaarlijks tot aan de volgende verkiezing;
•teruggave van de waarborgsom onafhankelijk van de kiesdrempel zoals bij de 
oosterburen.
Kiesgerechtigde leeftijd 16 jaar
Veel politieke beslissingen hebben grote gevolgen voor de toekomst. Onze beslissingen 
zullen significante gevolgen hebben voor het leven van jongeren. Daarom moeten 
jongeren het recht hebben om deel te nemen aan het democratische proces. Jongeren 
moeten actief gestimuleerd worden, onder andere door ze de gelegenheid te bieden om 
deel te nemen aan E-democracysystemen en offline burgertoppen. Jongeren moeten 
daarnaast de mogelijkheid krijgen om te stemmen op partijen die de belangen van deze 
jongeren vertegenwoordigen. De minimumleeftijd om te stemmen wordt daarom 
verlaagd naar 16 jaar. 
21Vrijheid van informatie
Vrije toegang tot informatie, kennis en cultuur is een voorwaarde voor de sociale, 
technologische en economische ontwikkeling van onze samenleving. Het huidige 
auteursrecht en patentrecht creëren informatie monopolies die alleen grote bedrijven 
ten goede komen, vormen een belemmering voor deze toegang. Wij willen deze 
wetgeving daarom grondig hervormen. 
Recht op zelfontplooiing
De vrije toegang tot informatie zoals kennis, technologie en cultuur zien wij als een 
fundamenteel burgerrecht, en moet verankerd worden in onze rechtstaat. De huidige 
wetgeving omtrent 'intellectueel eigendom', auteursrecht en patentrecht vormt echter 
vaak een belemmering voor deze toegang. 
Wij willen deze wetgeving daarom grondig hervormen. 
De economie is steeds meer gebaseerd op informatie. Dat is goed nieuws, want we 
kunnen informatie vrijwel gratis vermenigvuldigen en delen. Het internet biedt mensen 
geweldige mogelijkheden om overal ter wereld te beschikken over nieuws, kennis, 
technologie, entertainment en cultuur. 
Om ervoor te zorgen dat mensen deze mogelijkheden tot zelfontplooiing optimaal 
kunnen benutten, is het van belang dat de bestaande informatiemonopolies worden 
afgebroken. Dit kan onder andere gedaan worden door het auteursrecht en patenten 
sterk te beperken. De Piratenpartij wil op de lange termijn het patentensysteem 
afschaffen. 
Auteursrecht
Het auteursrecht is bedoeld om de creativiteit te bevorderen door de makers een 
beperkt monopolie te geven op het gebruik en de verspreiding van hun werk. Zodra deze
rechten vervallen, gaan de werken naar het publieke domein om door anderen te worden
gebruikt en er verder op te bouwen. Het auteursrecht wordt toegekend aan de makers in 
ruil voor het uiteindelijke voordeel dat de samenleving krijgt door deze werken te laten 
maken en vrij te geven aan het publieke domein. 
De Piratenpartij wil een rechtvaardig en evenwichtig auteursrecht gebaseerd op de 
belangen van de makers en de samenleving als geheel. 
Duur auteursrecht
Verlengingen van de duur zijn het gevolg van een omvangrijke lobby en zijn niet 
gebaseerd op deugdelijk economisch bewijs. In de loop der tijd is de duur van het 
auteursrecht verlengd tot de levensduur van de auteur plus nog eens 70 jaar. 
Langdurende auteursrechten komen alleen ten goede aan grote bedrijven en zetten hen 
22er toe aan om oude content te hergebruiken in plaats van investeringen in nieuw 
materiaal te doen. 
Het commerciële monopolie, gegeven door het auteursrecht, mag niet langer duren dan 
één generatie. Elke type werk (film, roman, etc.) krijgt een naar het type werk aangepaste
termijn. Deze termijn wordt zodanig bepaald – en aangepast – dat het werk zo snel 
mogelijk ook commercieel vrij beschikbaar komt en de sector zo snel mogelijk 
omschakelt naar nieuwe verdienmodellen.19) 
Recht om te gebruiken
Een betere openbare beschikbaarheid van informatie, kennis en cultuur is een 
voorwaarde voor de maatschappelijke, technologische en economische ontwikkeling van
onze samenleving. Het kopiëren, archiveren, gebruiken en toegankelijk maken van 
literaire en artistieke werken voor niet-commerciële doeleinden moet niet alleen worden
gelegaliseerd, maar ook wettelijk worden beschermd en actief worden gepromoot. 
Daartoe moeten de uitzonderingen op het auteursrecht het recht om te gebruiken 
vormgeven en moet de wettelijke bescherming van digitale sloten op cultuurgoederen, 
zoals het Digitaal Restrictie Management  (DRM), worden afgeschaft. Iedereen moet 
kunnen genieten van ons cultureel erfgoed en dit kunnen delen zonder de dreiging van 
juridische stappen, schenden van de privacy of censuur. 
Afgeleide werken zijn altijd toegestaan, met uitzonderingen die heel specifiek in de wet, 
met minimale ruimte voor interpretatie, zijn vastgelegd. 
Remixen, parodieën, citaten en sampling moeten vrijgesteld zijn van het exclusieve recht
van een copyright monopolie. 
Het maken van een privé-kopie voor eigen gebruik is een recht, daarom is een heffing op 
media- of hardware fundamenteel onjuist. De thuiskopieheffing wordt afgeschaft. 
Contractvoorwaarden voor auteurs
Auteursrechtenorganisaties moeten zorgen voor volledige transparantie, evenredige 
participatierechten voor hun leden en eerlijke contractvoorwaarden voor auteurs en 
kunstenaars. 
Vrije en ongecensureerde internettoegang
Artikel 17 van de recente EU-auteursrechtenrichtlijn stelt filters verplicht die alle foto’s, 
video’s en teksten blokkeren die een vermoeden van inbreuk op het auteursrecht 
veroorzaken. Filters die mogelijk als censuurmachines kunnen dienen, tasten de 
fundamentele rechten van de gebruikers aan. De Piratenpartij wil de schade van de EU-
auteursrechtenrichtlijn zo veel mogelijk beperken en de rechten van internetgebruikers 
maximaal beschermen. Wij verzetten ons tegen verplichte uploadfilters. 
23Patenten
Empirisch onderzoek laat zien dat patenten eerder een belemmering zijn voor innovatie 
dan een aansporing.20) Volgens historische gegevens is de verspreiding van ideeën veel 
doeltreffender om innovatie aan te moedigen.21) Het patenteren van kennis op gebieden
als genetica en biotechnologie, evenals software, maakt het een tastbare bedreiging voor
de toekomst van onze samenleving. 
Patentwetgeving hervormen
Monopolies op planten en zaden en kostbare juridische geschillen over vaak triviale 
octrooien laten al zien hoe zowel innovators als consumenten de prijs moeten betalen. 
Patentwetgeving moet worden hervormd of vervangen door een aanpak die vrijere en 
eerlijkere markten mogelijk maakt in plaats van innovatie verder te verstikken. 
Misbruik van patenten
De Piratenpartij vindt dat patenten niet bestaan om grote bedrijven in staat te stellen de 
concurrentie te smoren met een steeds groter wordend aantal triviale patenten en 
patenten met te brede toepassing. We willen daarom het aanhoudende en toenemende 
misbruik van patenten tegengaan. 
Patenten in de Informatiemaatschappij
Economisch succes in de informatiemaatschappij is niet langer alleen afhankelijk van 
technologische uitvindingen, maar ook van de ontwikkeling van kennis en het delen van 
informatie. De inspanning om deze factoren te reguleren, nu via het octrooistelsel, staat 
lijnrecht tegenover onze vereiste van vrijheid van kennis en menselijke cultuur. 
Patenten mogen nooit verleend worden voor 'uitvindingen' die triviaal, niet-substantieel,
computerprogramma's, bedrijfsmodellen of natuurproducten zijn. Deze typen octrooien 
belemmeren de ontwikkeling van een informatiemaatschappij en leiden tot de 
privatisering van gemeenschappelijke hulpbronnen. Kleine en middelgrote IT-bedrijven 
in heel Europa bewijzen dat octrooien op software geen voorwaarde zijn voor 
economisch succes. Innovatie moet eerlijk worden beloond, maar dit betekent niet 
noodzakelijkerwijs dat monopolistische rechten worden verleend die innovatie in de 
kiem smoren en de toegang tot essentiële zaken nadelig beïnvloeden. 
Nederland en andere geïndustrialiseerde landen mogen minder ontwikkelde landen niet 
dwingen om octrooi-bepalingen te accepteren die schadelijk kunnen zijn voor hun 
essentiële behoeften, gezondheid, onderwijs of ontwikkelingsmogelijkheden. 
Patenten, Medicijnen en Gezondheid
De Piratenpartij verzet zich tegen het frequente misbruik van octrooiprivileges, zoals het
introduceren van triviale wijzigingen in geneesmiddelen met aflopende 
octrooibescherming. Praktijken om concurrentie te voorkomen, zoals het betalen van 
24concurrenten om het op de markt brengen van generieke geneesmiddelen te vertragen, 
moeten actief worden bestreden. 
De ontwikkeling van nieuwe anti-biotica en vaccins voor tropische ziekten kun je 
financieren met fondsen die belonen naar rato van de health impact op de 
volksgezondheid. Een alternatief voor patent-monopolies is patent pooling, dit zorgt 
voor concurrentie en maakt medicijnen betaalbaar. Er dient altijd transparantie over de 
kosten en marktprijs te zijn. 
Het is ons doel om het directe verband tussen de beloning voor vooruitgang en de prijs 
van het eindproduct te verbreken om ervoor te zorgen dat geneesmiddelen voor 
iedereen betaalbaar zijn. 
Universiteiten en onderzoeksinstituten moeten wetenschappelijk onderzoek voor 
gezondheid en geneeskunde kunnen verrichten zonder te worden belemmerd door 
patenten. 
Merkenrecht
Het merkenrecht is oorspronkelijk bedoeld om de herkenbaarheid van de producent bij 
de consument te verbeteren. Op deze manier kon er een basale 
consumentenbescherming gegarandeerd worden.22) De Piratenpartij vindt dat het 
merkenrecht opnieuw tot deze functie beperkt moet worden.23) 
Eigendomsrecht
Je bent zelf verantwoordelijk voor je eigendommen, en mag ze verantwoord gebruiken. 
Verantwoord gebruik omvat niet alleen het gebruik dat bij het ontwerp gepland was. Je 
mag je eigendommen gebruiken naar eigen goeddunken, voor eigen doeleinden. Wij 
strijden tegen de trend dat bedrijven dit gebruiksrecht proberen in te perken met een 
beroep op 'intellectueel eigendom'. 
Recht om te repareren
Er zijn steeds meer fabrikanten die proberen om het gebruik van hun producten te 
sturen, door mogelijkheden tot het zelf sleutelen of repareren, right to repair 24) , in te 
perken. Bedrijven gebruiken Digitaal Restrictie Management (DRM) om hun klanten te 
dwingen extra te betalen voor reparaties in hun erkende service-centra, of om hun 
officiële verbruiksartikelen te kopen, alles van printerinkt tot reinigingsmiddel voor 
geautomatiseerde kattenbakken. DRM’s zijn digitale sloten op apparaten, waarbij de 
klant de sleutel niet krijgt. Met digitale sloten worden sommige van de meest 
elementaire eigendomsrechten in het digitale tijdperk bedreigd.25) 
De Piratenpartij wil dat de wettelijke bescherming voor digitale sloten (DRM) wordt 
afgeschaft. 
25Een manier om repareren te stimuleren is het reduceren van het tarief tot 0%. 
Internationale regulering van informatie monopolies
De Piratenpartij wil herziening van de TRIPS-overeenkomst om de exclusieve rechten op 
immateriële goederen te beperken. We streven ernaar dat vergelijkbare beperkingen van
toepassing zijn op alle handelsovereenkomsten die soortgelijke of zelfs verdergaande 
voorschriften inzake octrooien en auteursrecht kunnen bevatten. 
Publieke media
Media en journalistiek zijn essentieel voor een goed werkende samenleving en 
democratie. De media moeten voor burgers altijd vrij en publiekelijk toegankelijk zijn. 
Dit geldt in het bijzonder voor media die (mede) door publiek geld gefinancierd zijn. 
Deze media moeten via internet in ieder geval altijd live en in archiefvorm beschikbaar 
zijn. Deze media moeten ‘uitzenden’ (content produceren) onder een vrije licentie, zodat 
hergebruik altijd toegestaan is. 
Toegankelijkheid websites
Internetsites van publiek gefinancierde instellingen moeten altijd toegankelijk zijn voor 
mensen met een handicap. Volgens het Besluit Kwaliteit Rijksoverheidswebsites moeten 
alle overheidswebsites sinds 2010 voldoen aan webrichtlijnen om dit te 
bewerkstelligen. Veel sites voldoen echter niet of onvoldoende aan deze richtlijnen. 
Internetsites van publieke instellingen moeten altijd deze webrichtlijnen volgen. 
Vrije en open-source software
De Piratenpartij ondersteunt het propageren van software die door iedereen kan worden 
gebruikt, geanalyseerd, verspreid en aangepast. Free and open-source software  26) () is 
essentieel voor de controle van gebruikers over hun eigen technische systemen en levert
een belangrijke bijdrage aan het versterken van de autonomie en privacy van alle 
gebruikers. 
Vrije Software, Open standaarden en Protocollen in het openbaar bestuur
Gegevens van burgers moeten waar mogelijk worden verwerkt, beheerd en beveiligd met
vrije software. Proprietary software mag alleen worden gebruikt zolang Vrije Software 
niet effectief voor dat specifieke doel kan worden gebruikt of gemaakt. 
Vrije software verlaagt de administratieve kosten, bevordert lokale technische 
ondersteuning en vergroot het vermogen om schadelijke code te identificeren. We zullen
de overgang van de publieke sector naar vrije software stimuleren, zodat er geen 
afhankelijkheid meer is van specifieke leveranciers. Burgers en bedrijven mogen niet 
worden gedwongen om bedrijfseigen software te gebruiken bij het omgaan met 
26openbaar bestuur. Online communicatie met de overheid moet gebaseerd zijn op vrije en
leverancier-neutrale protocollen en formaten. 
Open Access
Een kerntaak van universiteiten is nieuwe kennis voortbrengen. De resultaten van met 
publiek geld gefinancierde onderzoeken zijn publiek eigendom. Overdracht van 
auteursrechten aan uitgevers leidt tot hoge kosten en beperkte toegang voor het 
publiek. Kennis ontoegankelijk maken bij publiek-private samenwerking is helemaal uit 
den boze. Data gebruikt voor onderzoek moet, eventueel na een beperkte termijn, 
beschikbaar komen voor andere onderzoekers. 
De Piratenpartij wil vrije beschikbaarheid van wetenschappelijke resultaten. 
Open Data
Alle gegevens die voor openbaar gebruik zijn gemaakt, ongeacht hun herkomst, moeten 
vrij toegankelijk zijn voor het grote publiek, tenzij daarmee persoonlijke gegevens 
worden vrijgegeven zonder toestemming van die betrokkenen. Dergelijke gegevens 
worden beschikbaar gesteld in een passende vorm, die ook een formulier voor 
gegevensverwerking bevat. Toegang mag niet worden beperkt door vergoedingen, 
licenties of overmatig ingewikkelde aanvraagprocedures of door technische middelen. 
We streven naar een wet op vrijheid van informatie op EU-niveau die de belangrijkste 
aspecten van de huidige EU-verordening afschaft waarmee de toegang tot informatie 
wordt bemoeilijkt, zoals de definitie van 'document' en de beroepstermijn. We steunen 
de ontwikkeling van procedures om nationale gegevens in de hele EU te delen. 
Internet beleid
De digitale revolutie heeft de sociale en economische structuren in heel Europa 
veranderd; vrije en gelijke toegang tot het internet is nu een basisvereiste voor 
deelname aan het maatschappelijke verkeer. Burgers moeten de mogelijkheid hebben 
om anoniem op internet te gaan. 
De Piratenpartij wil het recht op 'digitale participatie' opnemen in het Europees 
Handvest van de grondrechten. We zullen maatregelen ondersteunen die ervoor zorgen 
dat het representatieve maatschappelijk middenveld in staat is om deel te nemen aan 
multistakeholderforums. We zullen ons verzetten tegen pogingen van bedrijven, 
overheidsinstanties en intergouvernementele organisaties om controle te krijgen over 
het internetbeheer. 
Bescherming van de online vrijheid van meningsuiting
Vrijheid van meningsuiting is de hoeksteen van een democratische samenleving. Het 
mag niet in handen vallen van particuliere ondernemingen of algoritmen. Het besluit om 
27inhoud te verwijderen is voorbehouden aan een onafhankelijke openbare instantie, zoals
een rechter. 
Online intermediairs mogen niet aansprakelijk gesteld worden voor acties van hun 
gebruikers. Het gebruik van automatische uploadfilters om 'terroristische inhoud' of 
online inbreuk op het auteursrecht op te sporen en te blokkeren, moet worden verboden,
omdat deze vaak leiden tot het verwijderen van legitieme content, met inbegrip van 
informatie over mensenrechtenschendingen in conflictgebieden, en afbreuk doen aan 
het recht om uitzonderingen op het auteursrecht zoals een citaat te gebruiken of een 
parodie te maken. 
Netneutraliteit
Netneutraliteit is cruciaal om voor iedereen een vrij internet te houden. We zullen geen 
beperkingen op het internetverkeer toestaan. Namelijk, beperkingen op basis van de 
aard van de content of dienst. We staan ook geen beperkingen toe op basis van de 
geografische locatie van de aanbieder en de ontvanger. Maatregelen voor het beheer van
het internetverkeer zijn alleen toegestaan in uitzonderlijke gevallen, mits deze op een 
duidelijke en transparante wijze en alleen om technische redenen worden toegepast. 
Verbetering van de netwerkinfrastructuur
De Piratenpartij ondersteunt ten zeerste de Europabrede ontwikkeling van de modernste
communicatie-infrastructuur. Ons doel is overal toegang tot breedbandinternet in de EU. 
Bij het verbeteren en moderniseren van de netwerken moet elk monopolie op 
infrastructuur worden vermeden. 
Ontgrendel het internet: recht op interoperabiliteit
Commerciële sociale media en messaging platforms staan erom bekend hun gebruikers 
te bespioneren, adverteerders te helpen hen te manipuleren en online communicatie te 
censureren. Bij het weggaan van dergelijke platforms wil de Piratenpartij dat gebruikers 
het recht hebben om hun contacten mee te nemen naar een alternatieve dienst om met 
hen in contact te kunnen blijven. Sociale media en messaging platforms moeten 
interoperabel worden. 
Beveiliging in het digitale tijdperk
Met het internet der dingen27) (IoT) beginnen computers de wereld direct en fysiek te 
beïnvloeden (bijvoorbeeld auto- of ziekenhuistechnologie). IT-apparaten die onveilig 
zijn en kwetsbaar voor indringen en DDoS28) aanvallen vormen in toenemende mate een
risico voor ons leven en onze eigendommen. We kunnen ons niet langer veroorloven dat 
er zich regelmatig veiligheidsrampen voordoen.
28De Piratenpartij wil dat gebruikers de zeggenschap hebben over de technologie die ze in 
hun dagelijkse leven gebruiken. Gebruikers hebben het recht om zelf apparaten aan te 
passen en te repareren.
De Piratenpartij wil commerciële fabrikanten van IT-apparatuur verplichten om 
gedurende een redelijke periode regelmatig updates te leveren. Als updates of fixes van 
kwetsbaarheden niet binnen een redelijk tijdsbestek na hun ontdekking worden 
aangeboden, zijn commerciële fabrikanten aansprakelijk. Wanneer een fabrikant besluit 
om een product niet meer te ondersteunen dat nog steeds op grote schaal wordt 
gebruikt, moeten de broncode en de ontwikkelingstools openbaar worden gemaakt 
zodat de gemeenschap deze kan onderhouden.
Overheidsinstanties zijn verplicht om kwetsbaarheden die zij vinden of verwerven 
openbaar te maken. Er mogen geen achterdeurtjes in de encryptietechnologie zijn, 
omdat dit de integriteit en veiligheid van alle systemen zou verzwakken en bedreigen.
We zullen wetgeving ondersteunen die erop gericht is de mogelijkheid te bieden om 
persoonsgegevens van de ene naar de andere internetdienst over te dragen en de 
interoperabiliteit tussen de verschillende internetserviceproviders te bevorderen.
Een vrije informatiesamenleving
Het internet biedt ongekende mogelijkheden om in contact te komen met anderen en 
samen te werken. De Piratenpartij staat voor een vrije samenleving waarin alle kennis, 
kunst en cultuur die de mensheid heeft voortgebracht voor iedereen beschikbaar is om 
op voort te bouwen en aan bij te dragen. 
De Piratenpartij wil onafhankelijke creatieve makers beschermen tegen de macht van 
poortwachters, door onder andere: 
•informatie monopolies beteugelen;
•effectieve mededingingsregels voor internetplatforms;
•transparantie en verantwoording van algoritmen;
•een toezichthouder op algoritmen;
•persoonlijke data mee kunnen nemen naar een ander platform;
•een gezond verdienmodel voor het internet door targeted advertising  te 
hervormen.
Wie plukt de vruchten van de technologische vooruitgang?
De Piratenpartij staat voor een inclusieve economie met ontplooiingskansen voor 
iedereen. Marktmacht verhindert dat. Effectief mededingingsbeleid bevordert 
concurrentie door marktmacht te ontvlechten en te verspreiden. Een weerbare en 
veerkrachtige economie begint bij economische zekerheid. 
De Piratenpartij wil de welvaart voor iedereen verhogen door te investeren in plaats van 
extraheren, zoals: 
29•economisch beleid dat werkt voor iedereen;
•een arbeidsmarkt die werkt;
•economische zekerheid met een basisinkomensgarantie;
•een gelijk speelveld met de effectieve mededingingsnorm ;
•het belastingtekort van multinationals innen;
•eigen aandelen terugkopen aan banden leggen.
Voor een vrije informatiesamenleving
Wij willen economische regels die niet slechts een kleine top ten goede komen, maar 
voor iedereen werken. 
De Piratenpartij stelt jou in staat om je eigen leven vorm te geven in een vrije 
informatiesamenleving.  
30Thema's
Vanuit onze kernpunten verklaren en motiveren we al ons doen en laten. Het thema-deel
bestaat uit onze plannen en ideeën over beleidsterreinen die binnen de partij op grond 
van deze kernpunten ontwikkeld zijn. 
•Ondernemerschap
•Onvoorwaardelijk Basisinkomen
•Economie
•Belasting
•Regionale ontwikkeling
•BES eilanden
•Gezondheidszorg
•Justitie
•Een verstandig drugsbeleid
•Minister van Digitale Zaken
•Duurzaamheid
•Mobiliteit
•Europese Unie
•Internationale handel
•Defensie
•Ontwikkelingssamenwerking
•Migratie
•Cultuur
•Onderwijs
•Wetenschap
•Wonen
•Ruimtevaart
31Ondernemerschap
De Piratenpartij wil kleine ondernemers beschermen tegen machtsconcentraties van 
overheden en grote bedrijven. Daar waar de overheid van MKB-ondernemers informatie 
vraagt, moet ze de daarvoor benodigde software open source en gratis aanbieden. 
MKB
Innovatie
Innovatie vindt voor een belangrijk gedeelte plaats bij kleinere bedrijven die een sterke 
focus hebben op ontwikkeling. Deze bedrijven moeten gestimuleerd worden in wat ze 
doen, patenten mogen geen belemmering vormen.29) MKB-ondernemers30) moeten zich 
kunnen concentreren op innovatie, zonder dat ze zich zorgen hoeven maken over de 
juridische kant van patenten.31) 
Open source software
Organisaties, bedrijven en burgers kunnen efficiënter werken wanneer ze bijvoorbeeld 
open source boekhoudsoftware inclusief belastingregels gratis kunnen downloaden en 
gebruiken. Dit zal op termijn ook schelen in de verwerkingskosten voor de overheid zelf. 
De Piratenpartij wil ontwikkeling van gratis open source software voor door de overheid 
gevraagde gegevens. 
Achtergrondmuziek op het werk en in de kroeg
Op het werk of in de horeca wordt muziek en televisie doorgaans niet als kern van het 
verdienmodel ten gehore gebracht.32) Het verplicht afdragen van gelden om muziek of 
video te vertonen op het werk of in de horeca moet worden afgeschaft.33) 
Exit thuiskopie- en reprorecht heffing
Het thuiskopieheffing-stelsel is een onnodige en inefficiënte heffing. Het reprorecht is al 
net zo'n overbodige kopieerheffing voor ondernemers. Regelingen voor terugbetaling 
van ten onrechte geïnde heffingen zijn ofwel niet-bestaand, ofwel te omslachtig om te 
gebruiken. Een groot deel van deze bedragen gaat verloren in de administratieve lasten. 
Parallelle import
Het merkenrecht moet niet inhouden dat de rechtenhouder op elke markt een andere 
prijs mag bepalen. Een open markt door parallelle import komt een eerlijke 
marktwerking ten goede.34) De Piratenpartij wil import buiten de distributiekanalen van 
de rechtenhouder toestaan. 
32ZZP'ers
De Piratenpartij draagt zelfstandige ondernemers een warm hart toe. Bedrijven en 
overheden huren echter steeds vaker ZZP'ers in om de CAO te ontwijken. In dat geval is 
er echter geen sprake van zelfstandige ondernemers, maar schijnzelfstandigheid. Dit 
gebruik van marktmacht is verboden. Het mededingingsrecht dient strenger te worden 
gehandhaafd. Dit maakt moeilijke regelingen zoals de wet Deregulering Beoordeling 
Arbeidsrelaties (DBA) onnodig omdat de werkgevers geen voordeel meer hebben van 
schijnzelfstandigheid. Voor ZZP'ers is het verschil tussen werk en privé vaak klein. 
Sekswerkers zijn hierin extra kwetsbaar. De privacy van alle ZZP'ers behoeft betere 
bescherming. 
Versoepeling van de mededingingsregels voor zeer kleine ondernemingen is nodig, 
zodat ze zich makkelijker kunnen organiseren in coöperaties, gezamenlijke regelingen 
zoals vrijwillige pensioenfondsen en verzekeringen voor arbeidsongeschiktheid. 
De Piratenpartij wil: 
•dat de KvK naast privéadressen ook bezoekadressen vanzelf afschermt;
•dat ZZP'ers hun bedrijf zonder adres kunnen registreren.
Onvoorwaardelijk basisinkomen
Met een basisinkomen profiteert iedereen van technologische vooruitgang. Deze 
versimpeling van de sociale zekerheid maakt bureaucratie en controles onnodig, zodat 
elke euro terecht komt bij de mensen die het nodig hebben. Dit is bovendien robuuster, 
zodat het ook werkt in tijden van crisis. De economische zekerheid die dit biedt 
stimuleert ondernemerschap en maakt de economie weerbaar en veerkrachtig. 
Technologische vooruitgang en inkomen
In een gezonde economie is het belangrijk dat iedereen iets zinvols doet. De 
economische regels bepalen wie profiteert van technologische vooruitgang, en wie niet. 
Dit betekent dat we anders en minder gaan werken, of dat mensen nieuwe manieren 
moeten vinden om een zinvolle bijdrage te leveren aan de samenleving. De COVID-19 
crisis heeft ons geleerd dat veranderingen snel en ingrijpend kunnen zijn. We zullen op 
een andere manier moeten kijken naar de wijze waarop we ons inkomen blijven 
verdienen. 
Meer vrijheid zelfstandig te ondernemen
Experimenten met een verplichte tegenprestatie bleken niet succesvol en werden gezien
als grove vrijheidsinperking. Het basisinkomen biedt een aantrekkelijk alternatief, want 
het geeft meer vrijheid om zonder financiële zorgen zelfstandig te ondernemen. Uit 
experimenten blijkt dat, wanneer mensen zich geen zorgen hoeven te maken over hun 
vaste lasten, ze meer onderwijs gaan volgen, ondernemender worden en meer zinvol 
33werk gaan doen. Bovendien betekent het basisinkomen een drastische vereenvoudiging 
van het huidige oerwoud aan toeslagen. Iedereen krijgt dan immers dezelfde toeslag: het
basisinkomen. Dit maakt een hoop bureaucratie en privacy schendende controles 
overbodig. Het basisinkomen bestrijdt ook de armoede, die het gevolg is van het niet om 
kunnen gaan met deze bureaucratie. 
Een haalbaar en betaalbaar basisinkomen
Algemene voorzieningen hebben meestal meer democratisch draagvlak dan 
herverdeling van geld naar een kleine groep. Een basisinkomensgarantie waarbij 
subsidies en belastingvoordelen voor laag-betaald werk, toeslagen, uitkeringen en 
uitvoeringskosten gecombineerd worden tot één budget voor een onvoorwaardelijk 
basisinkomen met progressieve belasting, een verzilverbare heffingskorting, negative 
income tax35), is aantoonbaar een haalbaar plan. Het Nederlandse stelsel van 
inkomensondersteuning voor de zwakkeren in de samenleving, uitkeringen, toeslagen en
andere regelingen, is gevoelig voor fraude (al is die relatief klein) en er is een gigantisch 
controleapparaat nodig om te zorgen dat alleen mensen die recht hebben op deze 
ondersteuning, deze ontvangen. Andere ongewenste gevolgen zijn de armoedeval en de 
participatiewet. 
Ons stelsel is aan vernieuwing toe. De Piratenpartij wil een systeem dat mensen niet vast
houdt in armoede maar de vrijheid biedt om zich te ontplooien. Het liefst zonder 
privacyschending en met een soort automatische werking. De Piratenpartij wil het 
sociale zekerheidsstelsel omvormen met de volgende uitgangspunten: 
•onvoorwaardelijk;
•laagdrempelig;
•fraudebestendig (door eenvoud);
•geen privacyschendende controles;
•persoonlijk - dus géén kostendelersnorm;
•bijverdienen moet lonen;
•rechtvaardig voor arbeidsongeschikten.
Maak Nederland schuldvrij
De samenleving lijdt onder de misstanden in de Nederlandse schuldenindustrie. De 
schuldeiser ziet zijn geld niet terug, schuldenaars worden letterlijk ziek van ellende, 
relaties lopen op de klippen en kinderen groeien op in chaos. De belastingbetaler is 
uiteindelijk honderden miljoenen kwijt aan een uitdijend bureaucratisch moeras.36) 
Daarom wil de Piratenpartij: 
•stoppen met het beboeten van armoede - geldgebrek los je niet op met boetes;
•de wanpraktijken bij incassobureaus aanpakken - weinig schuldenaren kennen en 
halen hun recht;
34•marktwerking voor deurwaarders afschaffen - één deurwaarder op één gezin;
•samenhang - geef de overheid één gezicht;
•perspectief: uitzicht op een schuldvrij bestaan - een schone lei moet sneller in 
zicht komen;
•gegarandeerd gratis schuldhulpverlening.
Economie
De Piratenpartij staat voor een weerbare en inclusieve economie met 
ontplooiingskansen voor iedereen. Gestaag toenemende marktmacht van de afgelopen 
decennia heeft geleid tot hogere prijzen, lagere productie en lagere lonen. De nodige 
veerkracht begint bij economische zekerheid. Open toegang tot markten voor 
concurrenten zorgt voor economische stimulansen en sociale vooruitgang voor alle 
mensen. Piraten willen de mededingingsregels nieuw leven inblazen en de handhaving 
serieus nemen. 
Inflatie
De huidige inflatie is voornamelijk een aanbod-inflatie die voortvloeit uit het vermogen 
van bedrijven met marktmacht om de prijzen te verhogen.37) Dit leidt tot een algemene 
prijsstijging die een zichzelf in stand houdende spiraal kan veroorzaken. Piraten willen 
de prijsopdrijving indammen met mededingingsmaatregelen, zoals een 
meevallerswinstbelasting. 
Energieprijzen onder controle
De sterke stijging van de energiekosten hebben sterk bijgedragen aan de terugkeer van 
de inflatie na meer dan twee decennia van gematigde prijsgroei in alle EU-landen. 
Doordat de energiemarkt in handen is van slechts enkele bedrijven, is het gemakkelijker 
om de prijzen te verhogen. Piraten willen de energieprijzen onder controle houden met 
prijsmaatregelen en een meevallersbelasting. 
Beteugel informatiemonopolies
Informatiemonopolies belemmeren technische en economische vooruitgang. De 
exclusieve rechten die door zogenaamde 'intellectuele eigendomswetten' worden 
verleend, leiden tot concurrentiebeperkend gedrag: lage productie volumes, 
marktcontrole, technische ontwikkeling en investeringen temporiseren. Technologie die 
slechts is bedoeld om reparatie van een apparaat door derden onmogelijk te maken is uit
den boze. Daartoe moeten uitzonderingen op het auteursrecht worden verdiept. De 
dienst 'intellectuele eigendomsrechten' van het Ministerie van Justitie en Veiligheid 
hoort thuis bij Economische Zaken. 
35Piraten willen de mededinging zijn werk laten doen om toegang tot kennis en cultuur te 
bevorderen.38) 
Een gezond verdienmodel voor het internet
Gedragsgerichte advertenties worden meestal gebruikt door verkopers van lagere 
kwaliteit die hogere prijzen vragen voor identieke producten.39) Naast het schaden van 
het welzijn van de consument, creëert de schaal waarop ad-tech bedrijven enorme 
hoeveelheden persoonlijke gegevens verzamelen barrières voor toegang tot de markt. 
Het geautomatiseerde proces van gegevensverzameling en het plaatsen van 
advertenties door derden berooft nieuwsuitgevers van inkomsten die investeringen in 
legitieme journalistiek beperken. Deep fakes' en andere berichten gegenereerd door 
Artificiele Intelligentie dienen aan te geven dat deze kunstmatig gegenereerd zijn. Een 
gezond bedrijfsmodel voor het internet dat nepniews tegengaat vereist gelijke toegang 
tot gegevens.40) Piraten zijn voor een advertentiesysteem dat gebaseerd is op content en
context en niet op persoonsgegevens. 
Gig-economie
Afbrokkeling van het mededingingsbeleid heeft geleid tot een onzekere arbeidsmarkt en
een dalende onderhandelingsmacht van werkenden. Mededinging stelt bedrijven voor 
een eenduidige keuze: ofwel werkenden zijn statutair werknemers, ofwel het zijn 
zelfstandige bedrijven.41) Het is zzp'ers en flexwerkers momenteel niet toegestaan om 
collectief te onderhandelen. Piraten willen deze misstand weg. 
Algoritmen
In de zogeheten 'gig'-economie is de baas van de werkenden vaak een algoritme. 
Bedrijven gebruiken gegevens om profielen van werknemers op te stellen, maar het is de
medewerker onduidelijk hoe dit precies in zijn werk gaat en welke invloed zo'n profiel 
heeft op de taken die hem worden toegewezen. Transparantie en verantwoording zijn 
nodig. Alleen al om discriminerende werking bloot te leggen en te bestrijden. 
Piraten willen: 
•dat informatie over jou voor jou beschikbaar is;
•dat overheid en bedrijven geanonimiseerd en geaggregeerd openbaar maken:
•gebruikte algoritmen,
•analysemethoden,
•trainingsdata
•trainingsdata die bestaan uit persoonsgegevens met de nodige privacy 
waarborgen inzichtelijk worden gemaakt.
36Mededinging in de interne markt
Concentratie en marktmacht hebben negatieve gevolgen voor de samenleving.42) Het 
consumentenwelvaartsmodel voor mededinging dat in Europa wordt toegepast negeert 
grote delen van de economie, met inbegrip van toeleveringsketens en de 
arbeidsmarkt.43) 
Inclusieve economie
Piraten onderschrijven beleid dat het welzijn van mensen verbetert ongeacht hun ras, 
geslacht of etniciteit. Fusies kunnen de diversiteit binnen bedrijven verslechteren en 
vrouwen ervan weerhouden de professionele ladder te beklimmen.44) Onder de 
consumentenwelzijnsnorm worden deze kwalijke gevolgen irrelevant geacht. Een 
mededingingsnorm moet rekening houden met de impact van fusies op 
gemarginaliseerde groepen. 
Arbeidsmarkt
Gebrek aan concurrentie is de reden waarom de reële lonen niet stijgen. Werkgevers 
hebben marktmacht op de arbeidsmarkt. Marktmacht betekent dat werkgevers 
loonzettingsmacht hebben: zij kunnen het loon lager zetten dan het gangbare marktloon 
zonder dat werknemers massaal op zoek kunnen gaan naar beter betaald werk.45) 
Kwijtschelden studieschuld
Naast een demotiverende werking om (door) te studeren verzwakt de studieschuldenlast
door het leenstelsel de positie voor starters op de arbeidsmarkt. Kwijtschelding van de 
studieschulden leidt tot meer banen en economische groei.46) 
Minimumloon
Bedrijven met een dominante positie hebben niet alleen monopoliemacht om de klant te
veel te vragen, maar kunnen ook monopsoniemacht uitoefenen om werknemers te 
weinig te betalen. Een minimumloon beperkt de loonzettingsmacht van bedrijven. 
Piraten willen een toereikend minimumloon conform de Europese norm.47) 
Basisinkomen versus loonkostensubsidie
Loonkostensubsidies drukken voor laagbetaald werk de lonen over de gehele linie. Door 
mensen een prikkel te geven om te werken, stellen dergelijke subsidies werkgevers in 
staat om minder te betalen. Voor een deel komt het geld terecht bij de werkgever in 
plaats van bij de werknemer. Het vervangen van subsidies voor laagbetaald werk door 
een basisinkomen verbetert de onderhandelingspositie en de lonen van de werknemers. 
Door het variabele karakter van loonsubsidies kosten die de belastingbetaler meer dan 
een basisinkomen, waardoor ze de economische inefficiëntie vergroten. Er is zelfs een 
37grotere economische koek om te verdelen, en er gaat meer geld naar degenen die het 
nodig hebben.48) 
De Piratenpartij wil: 
•een minimumloon van 16 euro per uur voor iedereen vanaf 18 jaar;
•dat mensen met een beperking een volwaardig minimumloon verdienen;
•gratis kinderopvang;
•een basisinkomen in plaats van loonkostensubsidies;
•dat collectieve onderhandelingen mogelijk zijn voor alle beroepsgroepen, ook 
zzp'ers.
Concurrentiebeding
Een concurrentiebeding verhindert werknemers om van baan te veranderen. Het drukt 
de lonen voor alle werknemers en verminderen de concurrentie in de economie. Gevolg 
is het verminderen van innovatie, ondernemerschap en de oprichting van nieuwe 
bedrijven.49) Piraten willen een verbod op het concurrentiebeding in arbeidscontracten. 
Winstdeling
Wanneer een bedrijf met 100 werknemers winst maakt, is het wel zo eerlijk als de 
medewerkers daar ook de vruchten van plukken. Dat kan goed via bijvoorbeeld het 
uitkeren van werknemersaandelen. 
Andere vormen van waardering
In vergelijking met andere Europese landen heeft Nederland de minste vrije feestdagen. 
Extra vrije tijd is een teken van waardering voor de werknemers. 
De Piratenpartij wil: 
•het aantal betaalde vakantiedagen uitbreiden naar dertig per jaar;
•vijf extra officiële vrije dagen, waaronder 5 mei;
•minimaal vier weken betaald verlof voor partners bij de geboorte van een kind;
•dat de werkgever de reistijd boven een half uur 'onproductieve tijd' enkele reis 
betaalt;
•recht op thuiswerken waar mogelijk.
Mededinging versterkt de democratie
Hoge concentraties van economische macht tasten de rechtsstaat aan en ontwrichten de 
democratie. De rol van mededinging is het voorkomen van een opeenhoping van 
ontoelaatbare economische macht en het openhouden van kanalen voor politieke 
discussie en participatie, zoals nieuwsmedia of online platforms.50) 
38De effectieve mededingingsnorm
De kosten die marktmacht met zich meebrengt worden geschat op ten minste 7 procent 
van het BBP .51) Bedrijven hebben marktmacht als ze bijvoorbeeld: prijzen kunnen 
bepalen; prijsdiscriminatie kunnen toepassen; handelsvoorwaarden kunnen opleggen; 
de toegang van concurrenten kunnen beperken of controleren; of bovennormale winsten
kunnen behalen. Een effectieve mededingingsnorm dient verder te kijken dan het 
prijseffect op korte termijn voor consumenten en op wetenschap gebaseerd zijn.52) 
Kwaliteit, privacy en innovatie worden steeds belangrijker in de economie van de 21e 
eeuw.53) 
Een moderne mededingingsnorm voldoet aan een aantal essentiële criteria: 
1.Individuen, kopers, consumenten en producenten beschermen;
2.kansen voor concurrenten behouden
3.Individuele autonomie en welzijn bevorderen; en
4.het verspreiden en deconcentreren van particuliere macht.
Piraten stellen de effectieve mededingingsnorm voor: 
“Toezichthouders en rechtbanken dienen het behoud van concurrerende marktstructuren te
handhaven die natuurlijke personen, afnemers, consumenten en producenten beschermen; 
mogelijkheden voor concurrentie in stand houden; persoonlijke autonomie en welzijn 
bevorderen; en private macht verspreiden als het hoofddoel van het mededingingsbeleid.”  
Europese mededingingsautoriteit
Het handhaven van mededingingsregels is geen taak voor politici. Om ervoor te zorgen 
dat de mededingingsautoriteit in het belang van de Europese burgers handelt, moet ze 
specifiek worden opgezet als een onafhankelijke instelling. Een onafhankelijke instelling
zal de handhaving van de mededingingswetgeving scheiden van directe politieke 
invloed. Op deze manier kan de mededingingsautoriteit een mededingingsbeleid voeren
dat de economische groei en werkgelegenheid in Europa bevordert. Piraten streven naar 
een onafhankelijke Europese mededingingsautoriteit met een mandaat om de economie 
concurrerend te maken. 
Preventie in plaats van sancties
In veel geconsolideerde sectoren is er niet veel concurrentie om te beschermen. 
Zelfregulering biedt geen oplossing voor problemen die verder gaan dan de relevante 
markt, daarom is er een institutioneel kader nodig. In plaats van misbruik van een 
dominante positie te bestraffen, moet het mededingingsbeleid zich richten op preventie 
door de toegang voor concurrenten open te houden. De efficiëntieverbeteringen van 
fusies dienen te worden aangetoond door degene die ze aanvoert. 
Mededingingshandhavingsinstanties moeten over voldoende middelen, institutionele 
ondersteuning en een wettelijk mandaat beschikken. 
39Effectieve regels voor internetplatforms
Wie plukt de vruchten van de technologische vooruitgang?
De samenhang tussen arbeidsproductiviteit en beloning is verbroken. Steeds meer 
beloning gaat naar de houders van de intellectuele rechten: auteursrecht, patenten, 
merken. Onderwijs en opleiding zijn vitale componenten voor de vooruitgang van de 
samenleving en het behoud van een productieve beroepsbevolking. 
Platforms versus Consumenten
De grote technologiebedrijven blijven hun marktmacht uitbreiden door het verwerven 
van potentiële concurrenten. Vele fusies hebben de keuze van de consument - 
bijvoorbeeld voor sociale-mediaplatforms als Facebook, Instagram en WhatsApp - sterk 
verminderd. Mensen geven hun privacy uit handen. Het verzamelen van een veelheid 
aan persoonlijke gegevens en het gebruik ervan is uiterst lucratief, maar misleidend voor
de consument. 
Platforms versus Concurrenten
Bij technologische vernieuwingen ontstaat een race om het monopolie. 
Aanloopverliezen worden genomen om minder kapitaalkrachtige concurrenten uit de 
markt te drukken. Zodra de monopolistische positie is bereikt, is er afhankelijkheid van 
de diensten van de platformaanbieder. Belastingvoordelen door het opvoeren van 
excessieve verliezen moeten worden beperkt. MKB en zzp'ers verdienen een eerlijker 
kans in deze markten. 
De Piratenpartij wil: 
•een passende verdeling van de beloning voor de groei van de 
arbeidsproductiviteit;
•verkorting van de duur van patenten en auteursrecht;
•een ruimere toegankelijkheid van beroepsopleidingen en hoger onderwijs;
•transparante belastingafspraken;
•lobbytransparantie;
•controle van wetgeving op uitvoerbaarheid en betaalbaarheid, met name ook voor
kleine bedrijven;
•dat op een platform gedeelde persoonlijke gegevens alleen mogen worden 
gebruikt voor het duidelijke doel;
•strenger toezicht op concurrentiebeperking door verticale integratie;
•handhaving van het verbod op marktbedervende prijzen;
•platforms verplichten tot en houden aan neutraliteitsregels om te waarborgen dat 
iedereen die zaken doet op dat platform gelijke kansen heeft;
•structurele scheiding van diensten: bijvoorbeeld een handelsplatform mag niet in 
concurrentie treden met de andere verkopers op hetzelfde platform;
40•persoonlijke data mee kunnen nemen naar een ander platform, zie: 
interoperabiliteit.
Weerbare economie
De Covid-19 crisis legde een gebrek aan weerbaarheid bloot. In 2019 winstgevende 
bedrijven klopten binnen een paar maanden bij de overheid aan voor steun. De 
lockdown veroorzaakte vrijwel meteen een tekort aan beschermingsmiddelen en 
bepaalde medicijnen. Vergroting van de weerbaarheid van de economie begint door een 
einde te maken aan de extractie praktijken en belastingontwijking – het zogeheten 
roofkapitalisme. Om beter tegenslag op te kunnen vangen moet de huidige praktijk van 
excessief vermogen onttrekken aan bedrijven stoppen. De terugkoop van eigen aandelen
en buitenproportionele beloningspakketten voor het management gaan ten koste van de
productiemiddelen, de inkomens van werknemers, de lange-termijn levensvatbaarheid 
van het bedrijf en de economie als geheel. Bedrijven opereren nog onvoldoende op een 
wijze die henzelf en hun werknemers economisch weerbaar maken; daarom willen we 
bedrijven anders gaan besturen. De Piratenpartij wil de helft rechtstreeks door 
werknemers verkozen vertegenwoordigers in bestuurs- en toezicht-raden. 
Belastingen
Met een rechtvaardige belasting kunnen we meer gezamenlijke welvaart creëren. 
Momenteel wordt arbeid overbelast en vermogen onderbelast. Piraten willen dat 
multinationals hun eerlijke deel bijdragen. Het verhogen van belastingen op het 
oppotten van geld en het uitputten van de planeet, maakt het verlagen van belastingen 
op arbeid haalbaar en stimuleert duurzame ontwikkeling. 
CO2-taks
In plaats van miljarden subsidie aan multinationals voor CO2-opslag voorzien we in een 
stimulans in de vorm van een CO2-taks zodat we droge voeten houden door de 
milieuvervuiling effectief te ontmoedigen. 
Consumentenenergieprijzen omlaag
De energiebelasting was ooit bedoeld om consumenten bewuster te maken van hun 
energieverbruik. Nu doen de energieprijzen dat zelf, de energiebelasting voor 
consumenten kan daarom omlaag. Dit kan worden gecompenseerd door de kortingen 
voor grootverbruikers (fossiele subsidies) af te bouwen. 
Tax Rulings
Belastingontwijkingsconstructies, 'Tax Rulings', die voornamelijk maar niet uitsluitend 
met grote internationale ondernemingen worden overeengekomen, zijn een van de 
meest dringende problemen van deze tijd. De nodige transparantie is ver te zoeken. 
41Dividendbelasting
De dividendbelasting is vanaf 2007 omlaag gegaan naar 15 procent. Alleen buitenlandse
beleggers profiteren hiervan. De Nederlandse belegger heeft enkel een extra 
administratieve last want die moet het verrekenen met de inkomstenbelasting. De 
Piraten willen de dividendbelasting - weer - optrekken naar het Europees gemiddelde. 
Van belasting op arbeid naar belasting op grondstoffen
Om economische activiteit op duurzame wijze te bevorderen stellen wij verlaging van 
belasting op arbeid en verhoging van belasting op grondstoffen voor. Dit stimuleert 
arbeidsparticipatie en zet een rem op grondstoffenverspilling. De Piratenpartij wil de 
volledige kosten van productieketens inzichtelijk zodat verkapte subsidies en 
stimuleringsmaatregelen en perverse prikkels transparant zijn en kunnen worden 
afgeschaft. 
Van belasting op inkomen naar belasting op vermogen
Discussies omtrent nivellering gingen meestal over de inkomensverdeling. Die is in 
Nederland in vergelijking met het buitenland zo scheef nog niet. Uit onderzoek van de 
OESO54) blijkt echter dat Nederland een hoge vermogensongelijkheid heeft. De 
allerrijksten betalen vaak maar weinig inkomstenbelasting. Door vermogen in bedrijven 
en andere bezittingen te houden, de Box 2 belastingen, wordt veel inkomstenbelasting 
ontweken. Vermogensbelasting maakt het belastingstelsel progressiever. Nu betaalt de 
laagvermogende Nederlander relatief veel. Met een goede vermogensbelasting kunnen 
andere belastingen omlaag.55) 
De Piratenpartij wil: 
•afschaffen innovatiebox;
•de fiscale aftrekbaarheid van rente op schulden beperken;
•een minimumtarief voor de winstbelasting van tenminste 25%;
•het belastingtarief op de door particulieren ontvangen vermogenswinsten 
verhogen;
Belasting op winstverschuiving
Internationale belastingconcurrentie en winstverschuiving hebben geleid tot een grote 
teruggang van de effectieve vennootschapsbelastingtarieven. Multinationals met lage 
effectieve belastingtarieven in sommige buitenlandse landen zouden dit belastingtekort,
of 'Tax deficit', in hun thuislanden bij moeten passen. Het belastingtekort is het verschil 
tussen wat een bedrijf wereldwijd aan belastingen betaalt en wat dit bedrijf zou moeten 
betalen als al zijn winsten onderworpen zouden zijn volgens een internationaal 
afsproken minimum tarief in elk van de landen waar het actief is.56) De Piratenpartij wil 
multinationals winstbelasting laten betalen naar rato van hun omzet in elk land. 
42Inkoop eigen aandelen
Belastingverlaging voor grote bedrijven wordt vaak gebruikt voor de inkoop van eigen 
aandelen. Dit onttrekt geld aan de loonsom voor werknemers, R&D en gaat ten koste van 
de concurrentiepositie. Gepensioneerden, werkende mensen, ondernemers en kleine 
bedrijven moeten deze gederfde belastingen betalen. Investeren in een goede publieke 
infrastructuur, onderwijs en zorg is beter voor het ondernemersklimaat dan selectieve 
belastingverlaging. Piraten willen het terugkopen van aandelen belasten als inkomen. 
Vermogensbelasting op aandelen van bedrijven
De Piraten stellen voor om een nieuwe belasting op aandelen van bedrijven in te voeren 
voor alle beursgenoteerde bedrijven en grote particuliere bedrijven met het 
hoofdkantoor in de G20-landen.57) Elk van deze bedrijven zou elk jaar 0,2% van de 
(beurs-)waarde van zijn aandelen aan belastingen moeten betalen. 
Private Equity
Private Equity fondsen kopen bedrijven op om er geld aan te onttrekken door ze te 
overladen met schulden, zonder rekening te houden met toekomstige productiviteit. 
Lagere belastingen zijn in feite een overdracht van geld van de belastingbetalers naar 
Private Equity, ze verhogen de winst zonder economische waarde toe te voegen. Hoe je 
het ook bekijkt, het is duidelijk dat de opbrengsten voor Private Equity bedrijven de 
risico's ver overtreffen. Dat is niet goed voor de vrije markt. Piraten willen het deel van 
de winst van de Private Equity partners, “carried interest”, als gewone inkomsten 
belasten. 
Belastingheffing op topinkomens
Topmanagers worden betaald voor marktmacht.58) Empirisch onderzoek laat zien dat er 
geen verband bestaat tussen een verlaging van de belastingtarieven aan de top en 
economische groei. De stijging van de topinkomens heeft zich niet vertaald in een 
hogere economische groei. Het optimale belastingtoptarief houdt rekening met (1) 
arbeidsaanbod, (2) belastingontwijking, (3) salarisonderhandelingen.59) Niet alle 
vermogensaanwas telt fiscaal als inkomen. De Piratenpartij wil alle vermogensaanwas 
eerlijk belasten, zoals rekening houden met eerdere verliezen. 
Belasting op financiële transacties
High Frequency Trading60) (HFT) is de geautomatiseerde flitshandel in effecten: 
transacties in hoge aantallen met vaak lage marges. De overige aandelenbeleggers, 
waaronder pensioenfondsen betalen de prijs. Een kleine belasting op alle financiële 
transacties maakt een groot deel van de HFT onaantrekkelijk. De markten worden zo 
veiliger - minder volatiel. Extra inkomsten voor de staatskas zijn een prettige 
43bijkomstigheid. De financiële transactiebelasting61) (FTT) is bedoeld als instrument om 
langetermijn-, buy-to-holdstrategieën en geduldige investeringen aan te moedigen. 
Belasting op excessieve winsten
Een crisissituatie kan vraag en aanbod op de markt verstoren, waarbij sommige 
handelaren woekerprijzen vragen voor hun producten. Normaliter lopen 
winstpercentages uiteen van 6 tot 8 procent. Een oplopende heffing op winsten boven 
de 8 procent kan voorkomen dat handelaren perverse prikkels krijgen om een 
crisissituatie uit te buiten en de crisis verder te verergeren. Een moderne 
overwinstbelasting is de stijging van de beurswaarde te belasten van bedrijven die 
profiteren van buitengewone omstandigheden.62) 
Ethisch aanbesteden
De overheid doet in aanbestedingen geen zaken met bedrijven die extractieve 
verdienmodellen hanteren. Zo voorkomen we dat belastinggeld in de zakken van 
aandeelhouders belandt. Belastinggeld is bedoeld om het leven van alle burgers te 
verbeteren, niet voor excessieve verrijking van aandeelhouders. Ook houden de 
overheden bij aanbestedingen rekening met de impact op gezondheid en het milieu van 
de bedrijven. 
Aanbestedingen van structurele aard, zoals kinderopvang, dienen zo veel mogelijk te 
worden vermeden. Deze voorzieningen moet de overheid zelf organiseren. 
Maak groente en fruit BTW-vrij
Gezond eten is een basisbehoefte en we willen dat die voor iedereen betaalbaar blijft. 
Ongezond voedsel is op dit moment goedkoper dan gezond voedsel, en dat is een risico 
voor de volksgezondheid. De -verlaging voor groente en fruit kan met een suikertaks op 
gezoete dranken worden gefinancierd.63) De Piratenpartij wil onbewerkte groente en 
fruit -vrij maken. 
Commons
Vertrouwen in mensen, en een gezond wantrouwen tegenover grote hiërarchieën - of dat
nou overheden of bedrijven zijn - kenmerkt de basishouding van de Piraten over hoe we 
de productie moeten organiseren. Coöperatie, in de Engelstalige literatuur vaak 
beschreven als Commons, is het model van samenwerking waar Piraten zich in 
herkennen. 
Het maken en gebruiken van coöperatieve producten zoals open standaarden, Free 
Software, Creative Commons, vrije cultuurgoederen, open patent pools en vrij en open 
lesmateriaal moet worden bevorderd en beschermd. 
44Banken
Banken hebben een belangrijke maatschappelijke functie. Met de financiële crisis 2008 
hebben we weer gezien welke impact problemen bij de banken in de samenleving 
hebben. 
Buffers
De Piratenpartij is voor verdere verhoging van de buffers in de financiële sector, met 
name wat betreft risicodragend eigen vermogen. 
Nutsbank
De Piratenpartij is voor het oprichten van een publieke bank die zich alleen bezighoudt 
met sparen en betalen.64) 
Cryptovaluta
Piraten willen contant geld beschermen vanwege de anonimiteit, met inbegrip van 
digitaal contant geld. Anoniem betalen moet mogelijk blijven. Een eis aan de Central 
Bank Digital Currency (CBDC) moet zijn dat de mogelijkheid wordt ingericht om kleine 
bedragen anoniem te kunnen blijven betalen - zowel contant als digitaal. Een anonieme 
prepaid betaalkaart zou dit al faciliteren. De verkoper hoeft niet te weten wie er betaalt. 
De bank hoeft niet te weten wie er betaalt. De overheid hoeft niet te weten wie er 
betaalt. Het simpele feit dat er is betaald - dat is wat telt. 
Cash is King
Met contant geld betalen gaat gewoon door ook als de stroom uitvalt. De keuze om 
anoniem te betalen is in een samenleving waarin surveillance massaler mogelijk is 
belangrijker dan ooit. Contant geld blijft te prefereren om redenen van overzicht en 
privacy. 
Geen negatieve spaarrente voor particulieren
Banken mogen geen negatieve rente rekenen over het saldo op spaarrekeningen van 
particulieren.65) 
Controle over ons geld terugkrijgen
In de huidige situatie wordt geld gecreëerd door banken die hier zelf een commercieel 
belang bij hebben. Om minder afhankelijk te worden van deze banken wil de 
Piratenpartij complementaire munten en alternatieve betalingssystemen stimuleren; 
zowel in de vorm van contant als digitaal geld. 
Op lange termijn willen we geldcreatie onderbrengen bij een onafhankelijk, transparant 
werkend orgaan dat hier geen commercieel belang bij heeft, zodat geld wordt gecreëerd 
in het algemeen belang. Het gecreëerde geld dient niet terecht te komen bij 
45commerciële banken en andere grote bedrijven, maar direct bij mensen. Op deze manier 
transformeren we de falende 'trickle-down economy' in een 'trickle-up economy'. 
Regionale Ontwikkeling
Regionale ontwikkeling is cruciaal is voor het bevorderen van economische groei en het 
verbeteren van de levenskwaliteit. Regionaal beleid raakt het leven van de burger, vooral
omdat er nog steeds grote sociale en economische ongelijkheden bestaan tussen 
verschillende regio's. Regionale ontwikkeling moet meer prioriteit krijgen om een 
rechtvaardiger en meer verenigd Nederland te scheppen, gebaseerd op principes van 
gelijkheid, participatie en ecologische verantwoordelijkheid. 
Investeren in de regio
Regionale gebieden hebben vaak te maken met zeer specifieke vraagstukken. 
Milieuschade als gevolg van klimaatverandering, deïndustrialisatie als gevolg van de 
economische crisis, moeilijke toegang tot gezondheidszorg en onderwijs, en 
demografische veranderingen hebben per regio andere effecten. 
Piraten willen investeren in de regio. We moeten af van de blokkendoosbouw van 
industriegebieden datacenters en distributiecentra. Stop de verdozing! Wij denken 
bijvoorbeeld aan snelle treinverbindingen en snel en stabiel internet (glasvezel) ook 
voor de burger op het platteland. 
Groene transitie
Regionale ontwikkeling moet helpen bij de groene transitie (Green Deal). Om ervoor te 
zorgen dat het beleid milieuverantwoord is, juichen Piraten de financiering van projecten
toe die de overgang naar een CO2-arme economie bevorderen, uiteraard met 
inachtneming van de klimaatdoelstellingen. 
Het doel van succesvolle regionale ontwikkeling is ook een groeiende cohesie van de 
verschillende regio's in Nederland. Grootschalige projecten zoals de groene transitie 
kunnen alleen slagen als alle regio's de steun krijgen die past bij hun specifieke 
behoeften. 
BES eilanden
Op Bonaire, St Eustasius en Saba (BES-eilanden) willen we dat de levensstandaard gelijk 
komt met die van Europees Nederland. 
Nederlandse wetgeving zoals over sociale zekerheid, arbeidswetgeving, milieu etc… 
dient ook te gelden in Caraïbisch Nederland. De huidige uitzonderingen voor de BES-
eilanden hebben momenteel tot gevolg dat de levensstandaard aanzienlijk lager is dan 
in Nederland (35% onder de armoedegrens). Dit is onacceptabel. 
46De weerbaarheid van de economie moet een speerpunt van het NL BES-beleid te zijn. 
Toerisme is een te smalle inkomstenbasis. Verbreding kan van de eilanden een krachtige 
handels- en informatiehub tussen Zuid-Amerika en Europa maken. 
De beperkte populatie van de BES eilanden en de afhankelijkheid van een sterk 
fluctuerende arbeidsmarkt maken het een ideale plek voor experimenten met een 
universeel, onvoorwaardelijk basisinkomen. 
Gezondheidszorg
Goede en tijdige gezondheidszorg, lichamelijk, geestelijk en sociaal, is een recht. Het 
begint met toegankelijkheid voor iedereen, ongeacht afkomst, religie, status, inkomen, 
gender of zorgpolis. De Piratenpartij stelt welzijn en zelfbeschikking van patiënten 
centraal. 
Vertrouw de vakmensen
Coöperatie, in de Engelstalige literatuur vaak beschreven als Commons, is het model van 
samenwerking waar Piraten zich in herkennen. Vertrouwen – in dit geval in vakmensen – 
kenmerkt de basishouding van de Piraten. Ook de organisatie van de gezondheids- en 
welzijnszorg kan beter bottom-up dan top-down. Een geslaagd voorbeeld is Buurtzorg.66)
Gezondheid, Medicijnen en Patenten
Afschaffen eigen risico
Het verplichte eigen risico is een straf op (chronisch) ziek zijn. Het leidt tot het uitstellen 
of vermijden van zorg. Dat is gevaarlijk en heeft uiteindelijk hogere kosten tot gevolg. 
Medische gegevens zijn potentieel een goudmijn voor zorgverzekeraars en leveranciers 
van medische software. Als – bijvoorbeeld – een verzekeraar deze gegevens op kan 
vragen in ruil voor een lagere premie, dan is het goed mogelijk dat privacy onbetaalbaar 
wordt. 
•Het verstrekken van privé-gezondheidsinformatie moet ontmoedigd worden. 
Korting bieden (op bijvoorbeeld een verzekering) voor deze informatie wordt 
verboden.
Betere balans
De term 'gezondheid' interpreteren we breed: fysiek, geestelijk en sociaal. Al deze 
aspecten dienen wet- en regelgevers gelijkwaardig mee te wegen, evenals de 
financiering van de specialisaties. 
47Farmaceutische patenten
Universiteiten en onderzoeksinstituten moeten wetenschappelijk onderzoek op het 
gebied van de gezondheidszorg kunnen verrichten zonder te worden belemmerd door 
patenten. De overheid moet een grotere rol krijgen in de ontwikkeling van 
geneesmiddelen en behandelmethoden, zodat ook minder winstgevende behandelingen
voor een redelijke prijs op de markt kunnen worden gebracht. De farmaceutische 
industrie kan daarin samenwerken met universiteiten. 
Toegang tot essentiële geneesmiddelen
Misbruik van octrooiprivileges, introductie van triviale wijzigingen in geneesmiddelen 
met aflopende octrooibescherming is verwerpelijk.67) Net als het herregistreren als een 
weesgeneesmiddel68) met als enige doel de monopolie-termijn te verlengen.69) Ook het 
betalen van concurrenten om het op de markt brengen van generieke geneesmiddelen te
vertragen moet actief worden voorkomen.70) Een alternatief voor patent-monopolies is 
het vormen van coalities van partijen die geneesmiddelen ontwikkelen met een 
maatschappelijke winstmarge en met transparantie over de kosten en marktprijs.71) We 
willen de toegang tot essentiële geneesmiddelen voor iedereen garanderen.72) 
De Piratenpartij wil: 
•patenten op medicijnen en medische behandelingsmethoden afschaffen;
•geen exclusiviteit van gegevens;
•transparantie over de kostprijs van medicijnen;
•betaalbare geneesmiddelen.
Jeugdzorg
Verantwoordelijkheid op het juiste niveau
Het in 2015 - tegen de bezwaren van het werkveld in - verschuiven van jeugdzorg naar 
de gemeenten ging gepaard met inkrimping van de budgetten. De zorg is vaak niet 
adequaat, met name in de Jeugd-GGZ. De kwaliteit is afhankelijk geworden van de 
aanwezige expertise in de gemeenten. De onderlinge verschillen in budgetten, 
toegankelijkheid en kwaliteit zijn groot. Gemeentes stellen ieder afzonderlijk een 
zorgpakket samen; er is sprake van rechtsongelijkheid omdat de zorg afhangt van de 
postcode. 
De Piratenpartij wil: 
•decentralisatie van de jeugdzorg ongedaan maken; verantwoording en 
regelgeving horen bij de provinciale en nationale overheid;
•financiering van de Jeugd-GGZ terug naar de zorgverzekeraar; jeugd-GGZ is 
gespecialiseerde zorg waar gemeenten niet over zouden moeten beslissen;
48•beter toezicht op de kwaliteit en toegankelijkheid van de geleverde zorg; 
ongeacht het vorige punt beter toezicht op de budget-allocatie;
•betere aansluiting jeugdzorg en jeugdhulp bij kinderrechtenverdrag.
•betere aansluiting jeugdzorg op hulp voor volwassenen en een urgentiestatus 
voor een woning, zodat hulpverlening niet ineens compleet wegvalt als je 18 
wordt
Geschillenoplossing
Geschillen voorkomen is beter dan ze oplossen. De juridische besluitvorming – over 
bijvoorbeeld voogdij – is niet transparant. Eerlijkheid en openheid kan heel wat 
geschillen voorkomen. Indien het toch tot een geschil komt, lopen ouders tegen 
problemen aan. Bij rechtszaken mogen alleen direct betrokkenen aanwezig zijn. Toegang 
tot rechtszittingen is voor bijvoorbeeld stiefouders, vertrouwenspersonen en betrokken 
familieleden beperkt. Er is geen juridische ondersteuning voor kinderen. 
De Piratenpartij wil: 
•transparantie van besluitvorming bij maatregelen;
•uitbreiding van de toelating bij rechtszittingen;
•ook voor kinderen juridische ondersteuning.
Geen profilering van kinderen
Op een aantal plaatsen in Nederland vinden onder de naam “kansencirkel” proeven 
plaats met Getting It Right For Every Child73) (GIRFEC), een van oorsprong Schots systeem.
Hierin worden kwetsbare kinderen aangewezen en gevolgd. Ze krijgen een 'named 
person' toegewezen die een schakel vormt tussen diverse jeugdinstanties. Dit is geen 
vraaggestuurde hulp en begint met wantrouwen. Er worden veel data verzameld over de 
betrokken kinderen en het is niet duidelijk hoelang deze worden bewaard, met wie ze 
worden gedeeld en voor wat voor doeleinden gebruikt, zoals voor het maken van een 
risicoprofiel.74) In Schotland is de 'named person' inmiddels afgeschaft en in Nieuw 
Zeeland het hele programma. Geen GIRFEC. 
GGZ
Een welvarend land als Nederland zou in staat moeten zijn om goede geestelijke 
gezondheidszorg (GGZ) te bieden aan al haar inwoners. Door slecht beleid en 
bezuinigingen is het tegendeel waar: de GGZ is in crisis. 
Vertrouwen in de GGZ
De Nederlandse Zorgautoriteit (NZa) verplicht psychiaters en psychologen om 
vragenlijsten en diagnose-informatie over hun cliënten aan te leveren. De lijsten beslaan
een brede verzameling sociale en mentale problemen, die de behandelaar een score 
49moet geven om de ernst aan te duiden. De Piratenpartij wijst deze onmatige datahonger 
van de hand. 
De Piratenpartij wil: 
•passende zorg voor iedereen;
•wachttijden terugdringen;
•landelijke financiering van specialistische zorg;
•het aanpakken van het personeelstekort;
•ervaringsdeskundigen structureel betrekken bij het maken van beleid;
•aandacht voor de rechten van cliënten en hun naasten;
•geen marktwerking in de GGZ.
Vrijwillig Levenseinde
De Piratenpartij staat voor zelfbeschikkingsrecht. Mensen die vinden dat ze klaar zijn 
met hun leven, moeten recht krijgen op euthanasie. Het alternatief is namelijk 
zelfmoord. Wel moet er voldoende psychische hulp aanwezig zijn. 
Patiëntgegevens
Nadat in 2011 het wetsvoorstel EPD (Elektronisch Patiënten Dossier) unaniem door de 
Eerste Kamer is verworpen, staat de wetgeving op dit punt stil. Ondertussen zijn alle 
zorgverleners wel doorgegaan met het elektronisch opslaan van patiënten-gegevens. Het
gevolg is een lappendeken van oplossingen zonder onderlinge afstemming. De enige 
geregelde data-uitwisseling in de gezondheidszorg vindt plaats via het LSP (Landelijk 
Schakelpunt) - wat het overigens vaak laat afweten. Bij geen enkel huidig EPD is 
voldoende gewaarborgd dat de patiënt controle heeft over wie de persoonlijke data in 
kan zien. 
Centrale opslag van medische informatie mag alleen gebeuren als deze opslag door de 
persoon zelf is aangevraagd (bijvoorbeeld voor allergieën). 
Zorgverleners en data
Als een zorgverlener stopt of failliet gaat, is het onduidelijk wat er met de 
patiëntgegevens moet gebeuren. 
De Piratenpartij wil: 
•dat elke zorgverlener van alle data een kopie ook op een andere plek opslaat waar
de patiënt controle heeft over die data;
•dat het onmogelijk wordt dat curatoren (bij faillissementen) de gezondheid van 
patiënten schaden door patiëntgegevens achter te houden 'omdat die geld waard 
zijn'.
50Patiëntendata is en blijft eigendom van de patiënt
De gegevens van en over de patiënt zijn en blijven altijd eigendom van de patiënt zelf. 
Het moet daarom altijd inzichtelijk zijn aan wie gegevens (op een need-to-know basis) 
beschikbaar zijn gesteld. Gegevens mogen door zorgaanbieders nooit gedeeld worden 
met derden, inclusief zorgverzekeraars, zonder expliciete geïnformeerde toestemming 
van patiënten. 
Het is vaak mogelijk om brongegevens van een audit trail te voorzien. Daar kan in staan 
welke details door welke instantie zijn ingezien en/of gedeeld met derden zoals 
verzekeraars of apothekers. De eigenaar van de data moet de audit trail online kunnen 
inzien. De metadata in de audit trail zijn privacygevoelig en moeten - net zoals medische 
gegevens - als bijzondere persoonsgegevens worden aangemerkt. 
Privacy by design en open source
Systemen die deze data verwerken en inzichtelijk maken voor de burger moeten deze 
data beschermen met passende maatregelen. Om dit te kunnen garanderen en toetsen 
moeten deze systemen gebouwd zijn met open source software en ontwikkeld met 
privacy en security by design. 
De Piratenpartij wil: 
•dat de gegevens van en over de patiënt eigendom van de patiënt zelf zijn en 
blijven;
•dat de controle over wie de gegevens kan inzien bij de patiënt ligt;
•wat betreft EPD's:
•dat alle data, gebruikt voor het stellen van een diagnose, in het EPD staan;
•alle data in het EPD in een gedocumenteerd en open format;
•dat EPD's een audit-trail bevatten waarin staat welke gegevens door welke 
instantie zijn ingezien en/of gedeeld met derden, zoals verzekeraars of 
apothekers;
•data én audit trail online inzichtelijk voor de patiënt;
•veilige EPD-systemen;
•dat EPD-systemen open source zijn;
•handel in persoonsgegevens, zonder expliciete toestemming van de persoon, 
verbieden;
•voor elke persoon in Nederland een beveiligde omgeving waar medische en 
andere privacygevoelige data kan worden opgeslagen;
•dat zorgverleners data in die beveiligde omgeving moeten opslaan, met eventueel
een kopie voor eigen gebruik (caching), waarbij regelmatig wordt gecontroleerd of
de toegang nog is toegestaan.
•dat diagnostische testresultaten niet mogen worden gebruikt om zorgpremies of 
hypotheeklasten en dergelijke vast te stellen.
51Zorgstelsel
Marktwerking in de zorg heeft niet geleid tot verbetering van de zorg. Wachtlijsten zijn 
opgelopen. Het eigen risico werpt drempels op. Vier grote verzekeraars maken de dienst 
uit. De verzekeraars besteden door een gebrek aan financiële prikkels weinig aandacht 
aan preventie. 
De Piratenpartij wil: 
•Het zorgverzekeringsstelsel vervangen door een nationaal zorgfonds;
•meer prikkels voor preventieve gezondheidszorg.
Geïntegreerde aanpak zorg en armoede
Goede zorg is bepalend voor ons welzijn. Dit is te belangrijk om te laten afhangen van 
iemands financiële situatie of sociaal vangnet. Goede zorg is een mensenrecht, geen 
luxeproduct. Wij staan voor een goede, persoonlijke en lokale zorg, waarin 
zorgbehoevenden altijd zelf de regie houden. Wij stimuleren een gezonde levensstijl. 
Niet door mensen voor te schrijven hoe ze hun leven moeten leiden, en ook niet via 
financiële prikkels, maar door goede informatieverstrekking die mensen helpt gezonde 
keuzes te maken. Welzijn omvat meer dan alleen lichamelijke gezondheid. Armoede en 
eenzaamheid zijn belangrijke veroorzakers van stress en moeten een halt toe worden 
geroepen. Reclame voor verslavende middelen en gewoontes, zoals gokken, wordt 
strafbaar. 
Bloeddonatie door homoseksuelen
Op dit moment is het als homoseksuele man slechts mogelijk om bloed te doneren als je 
minstens twaalf maanden in een monogame relatie verkeert. Dit is gebaseerd op 
achterhaalde vooroordelen over het gedrag van mensen uit de LGBT+ gemeenschap en 
discrimineert ten opzichte van heteromannen.75) 
De Piratenpartij wil: 
•dat uitsluitend risicovol gedrag een uitsluitingscriterium mag zijn; 
•dat een organisatie die een dienst aan ziekenhuizen verleent geen 
discriminerende regels mag opleggen aan donoren.
Geboortebeperking en zwangerschapszorg
Toegang tot gezondheidszorg is een mensenrecht. Vrouwen hebben recht op toegang tot 
reproductieve gezondheidszorg. 
De Piratenpartij wil: 
•abortus uit het Wetboek van Strafrecht;
•de verplichte bedenktijd afschaffen;
52•de abortuspil beschikbaar maken bij de huisarts;
•een basispakket met: 
•diverse vormen van anticonceptie;
•fysiotherapie zwangerschap;
•een kraampakket. 
Een beleid dat echt waarde hecht aan gezinnen is een beleid dat de 
zwangerschapsbeslissingen van alle vrouwen ondersteunt en gezinnen helpt. We willen 
toegankelijke anticonceptie- en abortushulpverlening om onbedoelde zwangerschappen
te voorkomen of te beëindigen wanneer een vrouw besluit dat dit de beste handelswijze 
is onder haar omstandigheden. 
Ouderschaps- en partnerschapsverlof
Naast het zwangerschaps- en bevallingsverlof voor de moeder krijgt de vader nu ook een
week kraamverlof. Het betaald partnerschapsverlof - dus niet alleen voor de vader - 
wordt uitgebreid naar vier weken. De uren waar het gezin recht op heeft worden 
gekoppeld aan het kind en zijn op basis van twee ouders. Koppeling van dit recht aan het
kind geeft gezinnen waar de zorg niet alleen bij de vader en moeder ligt een eenvoudige 
toegang tot deze regeling. 
De Piratenpartij wil 
•vier weken betaald partnerschapsverlof;
•regels voor ouderschaps- en partnerschapsverlof die rekening houden met alle 
gezinsvormen.
Lessen van COVID-19
Vrije informatie
De bestaande methoden om wetenschappelijke data te delen blijken snelle ontwikkeling
van medicijnen en vaccins tegen COVID-19 te belemmeren. Wetenschappers hebben 
daarom zelf een open-source model opgezet om data snel voor iedereen beschikbaar te 
maken. Iedereen deelt bevindingen en gebruikt die van anderen om behandelingen te 
verbeteren. 
De Piratenpartij wil dat dit model voortaan in de hele wetenschap gebruikt wordt. 
Intellectueel eigendom mag nooit de gezondheid van mensen in gevaar brengen. 
53Diversiteit in het OMT
Bij deze en komende medische crises moet er een meer divers samengesteld crisisteam 
komen met experts uit verschillende disciplines (niet-medici - psychologen, economen, 
patiëntenverenigingen), ook van buiten de zorgsector. Daardoor zal zij in staat zijn meer 
afgewogen beslissingen te nemen. De nadruk lag nu erg op de grote ziekenhuizen en de 
IC's en er was te weinig aandacht voor verpleeghuizen; 
Wees eerlijk en transparant
Doordat wetenschappelijke adviezen en beleidsadviezen werden vermengd, is het beeld 
ontstaan van een oneerlijke en onbetrouwbare overheid. Het mondkapjesadvies is 
daarvan een goed voorbeeld. Mensen zijn prima bereid om adviezen op te volgen, zolang
ze begrijpen waarom die zo zijn. Wetenschappelijk advies dient open en toetsbaar te 
zijn, en volledig onafhankelijk van beleidsadvies tot stand te komen. Bij beleidsadvies 
dienen de gebruikte informatie en de gemaakte afwegingen transparant te zijn. Het is 
belangrijk open en eerlijk aan te geven dat adviezen en beleid op basis van nieuwe 
informatie en voortschrijdende inzichten kunnen veranderen. 
Neem serieuze critici serieus
Als critici genegeerd of zelfs geridiculiseerd worden, maar achteraf gelijk blijken te 
hebben, al is het maar ten dele, maak je jezelf als overheid(sorgaan) ongeloofwaardig en 
ondermijnt dit het vertrouwen in de aanpak van de crisis. 
Strategische voorraden en "medisch reservisten"
Wanneer enkel gestuurd wordt op directe kostenefficiëntie, is er geen enkele buffer als 
er iets meer patiënten zijn dan normaal, zoals tijdens een pandemie. Er is een ruimer 
jasje nodig. 
De Piratenpartij wil: 
•dat er strategische voorraden van materialen worden aangelegd en bijgehouden;
•een onderzoek naar de mogelijkheid van het inzetten van “reservisten” in de zorg;
•dat belemmerende regelgeving wordt verbeterd.
Luchthavens voorbereiden op pandemie
Het coronavirus is ons land zeer waarschijnlijk binnen gekomen via de luchthavens. Dit is
bij toekomstige pandemieën ook de verwachting. Luchthavens hebben een test- en 
quarantaine-infrastructuur nodig die in het geval van een (aankomende) pandemie 
onmiddellijk 24 uur per dag open kan. 
Pandemie en burgerrechten
Een epidemie bestrijden moet op basis van medische adviezen en maatregelen: testen, 
bron- en contactonderzoek, beschermende maatregelen zoals ventilatie, UV-c licht en 
54voldoende persoonlijk beschermingsmateriaal. Pas als al deze mogelijkheden zijn 
uitgeput – en de verspreiding alsnog niet voldoende wordt afgeremd – komt het 
inperken van vrijheden in beeld. 
Transparantie is geboden. Tijdens de corona-crisis is gebleken dat velen onderzoek doen 
om beleid te verbeteren. Om deze kennis en expertise zo goed mogelijk te gebruiken 
dient altijd duidelijk te zijn op basis van welke informatie beleid tot stand komt en welke
afwegingen zijn gemaakt. 
Justitie
Veiligheid is een kerntaak van de overheid. De Piratenpartij wil veiligheid verbeteren 
door burgerrechten te verstevigen. Een onmiddellijk einde aan de 'war on drugs' maakt 
direct veel capaciteit vrij bij politie, justitie, rechtbank en gevangeniswezen. We willen 
het ‘mega-ministerie’ van Justitie en Veiligheid splitsen; en bij de politie inzetten op de-
escalatie en geweldstraining. 
Splitsen ministerie van Justitie en Veiligheid
Het ‘mega-ministerie’ van Justitie en Veiligheid moet worden opgesplitst. De 
rechtsstatelijke taak hoort bij Justitie. Handhaving van de openbare orde en andere 
politietaken horen bij Binnenlandse Zaken. 
Verhuis de dienst 'Intellectuele eigendomsrechten'
Informatie-monopolies verstoren de markt. Toepassing van het mededingingsrecht dient 
voorrang te hebben. De dienst betreffende 'intellectuele eigendomsrechten' van het 
Ministerie van Justitie en Veiligheid hoort thuis bij Economische Zaken. 
De War on Drugs beëindigen
Criminalisering van drugs is een spectaculaire mislukking van beleid.76) Er worden meer 
drugs geproduceerd, verhandeld en gebruikt dan ooit en politie en justitie hebben hun 
handen er vol aan. De war on drugs is ontstaan na de drooglegging. Toen die hopeloos 
mislukte, ging de Amerikaanse overheid andere drugs verbieden, zoals opium, cannabis 
en cocaïne, en sleepte landen als Nederland hierin mee. Tijdens de Vietnamoorlog werd 
dit geïntensiveerd. De strategie was vooral gericht tegen linkse antioorlogsactivisten en 
de zwarte bevolking door ze met drugs te associëren, en die dan zwaar te 
criminaliseren.77) 
De Piratenpartij wil een rationeler en humaner drugsbeleid, door de middelen veiliger te 
maken en verslaafden hulp te bieden in plaats van straf. Zo spelen we capaciteit vrij bij 
politie en justitie om achter moordenaars, dieven en verkrachters aan te gaan. 
55De-escalatie en geweldstraining
Het monopolie op geweld brengt een grote verantwoordelijkheid met zich mee. Agenten 
moeten adequate kennis van wetgeving en bevoegdheden hebben. Geweldtraining moet
gericht zijn op de-escalatie, om onrechtmatig gebruik van geweld door politie te 
voorkomen. 
De Piratenpartij wil kennis en vaardigheden verhogen door middel van regelmatige 
trainingen waarin de-escalatietraining, geweldtraining, het actualiseren van kennis, 
psychische ondersteuning en evaluaties centraal staan. Ook de schietvaardigheid dient 
vaker geoefend te worden. Daarnaast moet er goede ondersteuning en hulp zijn voor 
agenten met psychische klachten. 
Agenten en buitengewoon opsporingsambtenaren78) (BOA) mogen altijd worden gefilmd.
Het hinderen van politie blijft strafbaar. Bij machtsmisbruik of buitensporig geweld zijn 
agenten net als burgers aansprakelijk. Een rechter dient dan te beoordelen of er sprake is
van verzachtende omstandigheden of noodweer. 
De buitengewoon opsporingsambtenaar en geweld
De afgelopen jaren is veiligheidshandhaving een speelbal geworden van 
politieorganisaties en politiek. Onder het mom van bezuinigingen zijn taken weggehaald 
bij de politie en uitbesteed aan BOA's of zelfs aan bedrijven. De professionaliteit van de 
politie wordt hiermee afgebroken en het geweldsmonopolie van politie beëindigd. 
BOA’s worden uitgerust met wapens als pepperspray en in de toekomst mogelijk ook 
tasers. Dit vinden wij een gevaarlijke en onwenselijke ontwikkeling. Politie, BOA’s, 
privébeveiligers en burgers hebben straks geen zicht meer op hun rechten en plichten. 
Deze glijdende schaal, waarbij de politie steeds meer aanzien verliest, moet stoppen. 
Het privatiseren van veiligheidstaken moet worden beëindigd en zoveel mogelijk 
worden teruggedraaid. BOA’s mogen geen geweld meer gebruiken en geen wapens 
dragen. 
Online criminaliteit
Het Openbaar Ministerie79) verwacht dat in 2021 de helft van alle criminaliteit online 
plaats zal vinden. Online criminaliteit moet een hogere prioriteit krijgen. De opleiding en
uitrusting van politie is op dit moment ontoereikend om een echte aanpak van online 
criminaliteit te realiseren. De expertise en specialisatie van online criminaliteit en 
fraude moet worden vergroot. Team High Tech Crime moet worden uitgebreid en 
cybercrime moet een integraal onderdeel van de opleiding van politie worden. 
56Identiteitsfraude
De hoeveelheid identiteitsfraude neemt toe en is zeer ontwrichtend en tijdrovend. Het 
heeft grote financiële gevolgen voor slachtoffers. Daarom wil de Piratenpartij expertise 
omtrent identiteitsfraude vergroten en een betere begeleiding voor slachtoffers. 
Het burgerservicenummer80) (BSN) wordt vaak gebruikt als bewijs voor wie je bent. Het 
BSN is alleen een nummer wat jou uniek identificeert (identificatie). Het is geen 
handtekening (authenticatie). Er is betere BSN beveiliging nodig, bijvoorbeeld een Two 
Factor Authentication81). Als het BSN door bijvoorbeeld identiteitsfraude niet meer als 
unieke identificatie werkt moet het makkelijker worden om te switchen van BSN. Het 
moet mogelijk worden om het BSN te wijzigen om ID-fraude tegen te gaan. 
Veilige communicatie
Hoogwaardige encryptie is essentieel voor onze democratische vrijheid, de economie en 
voor de overheid zelf. Afzwakken of inbouwen van achterdeurtjes, 'backdoors', in 
encryptie maken het internet minder veilig voor iedereen. Veiligheid betekent niet 
alleen mensen beschermen tegen terrorisme, maar ook het afweren van de dreiging van 
malafide spionage organisaties, cybercriminelen en vijandelijke overheden. De 
mogelijkheid om anoniem te communiceren en om encryptie te gebruiken, is 
belangrijker dan ooit. Burgers hebben het recht op zowel veiligheid als privacy. 
De Piratenpartij wil dat de Nederlandse Staat sterke encryptie en anonimiteit bevordert. 
Het is niet de taak van overheden om hun burgers te controleren op civiele, economische
of criminele delicten. Justitie en inlichtingendiensten hebben deze taak. Gemeenten en 
andere overheden moeten niet ook nog eens op eigen houtje burgers gaan bespieden. 
Aanpak fiscale sluiproutes
Er moet meer geïnvesteerd worden in de fiscale recherche. Er moeten meer forensische 
accountants worden opgeleid. Er is een grootschalige hoeveelheid “zwart geld” in 
diverse belastingparadijzen verstopt door vermogende bedrijven, fondsen en 
particulieren. Het gaat echt om duizenden miljarden euro’s. Deze belastingfraude 
schaadt ons allemaal. Daarom moeten fiscale sluiproutes strikter en meer intensief 
worden aangepakt. De opsporing en aanpak van deze misdaad moeten worden 
uitgebreid en geïntensiveerd. 
Rechtsbijstand
Nederland is een democratische rechtstaat. De gesubsidieerde rechtsbijstand is echter 
gekelderd tot een onacceptabel niveau. Het recht op een adequate verdediging in de 
rechtbank moet hersteld worden, ook als iemand dat zelf niet kan betalen. Het Juridisch 
Loket moet worden uitgebreid en de bedragen voor toevoegingen moeten omhoog. Bij 
de rechtbank moet het aantal rechters met ondersteunend personeel worden uitgebreid, 
om de huidige problemen met onderbezetting op te lossen. 
57GGZ behandeling gedetineerden
Toerekeningsvatbaar beoordeelde gedetineerden hebben vaak psychologische of 
psychiatrische stoornissen. Zij dienen psychologisch/psychiatrisch onderzoek 
aangeboden te krijgen en desgewenst behandeling. Na hun celstraf dienen zij goed 
begeleid te worden in de samenleving om recidive te voorkomen. 
Huiselijk- en seksueel geweld en kindermishandeling
De Piratenpartij wil: 
•meer aandacht en specialisme bij politie om hiermee om te gaan;
•kwaliteit vroegsignalering verbeteren;
•daders vervolgen ook zonder aangifte;
•betere slachtofferbescherming.
Terrorisme
Huidige strafrechtelijke wetgeving is ruim voldoende om criminele organisaties aan te 
pakken. Speciale terrorismewetgeving wordt daarom afgeschaft. Misdaad is misdaad. 
Uitlevering
Burgers (en anderen die hier wonen) worden niet meer uitgeleverd aan landen die het 
Internationaal Strafhof niet erkennen. Een eerlijke rechtsgang moet gegarandeerd 
kunnen worden voor iedereen. 
Rechten van Sekswerkers
Voor de Piratenpartij is het eenvoudig: Sekswerk is werk!  De Piratenpartij ziet grote 
voordelen in het Nieuw-Zeelandse model waarmee alle sekswerk-specifieke wetten 
worden opgedoekt en de sector wordt behandeld als elke andere dienstverlenende 
sector.82) We willen dat Nederland overstapt op een eigen variant van het Nieuw-
Zeelandse model waarin ook ruimte is voor gemarginaliseerde groepen. 
De Piratenpartij wil: 
•bij besluitvorming over sekswerk moeten vertegenwoordigers van sekswerkers 
betrokken worden;
•de hele sector dient volledig gedecriminaliseerd te worden;
•beleid dient niet moraliserend te zijn, maar gebaseerd te worden op feiten en 
wetenschappelijk onderbouwing;
•misstanden in de sekswerkindustrie dienen net als in andere sectoren bestreden 
te worden;
•Geen aparte registratie voor sekswerkers.
58Drugsbeleid
De strijd tegen drugs richt meer schade aan dan de middelen zelf. Als we goed kunnen 
omgaan met één van de meest schadelijke drugs, namelijk alcohol, dan moet het met 
andere middelen ook mogelijk zijn. De Piratenpartij wil een rationeler en humaner 
drugsbeleid, cannabis legaal, en overige drugs decriminaliseren en reguleren. 
Drugsverdragen op basis van wetenschap
De meeste internationale verdragen met betrekking tot de voorbereiding, bewerking en 
consumptie van psychoactieve stoffen zijn verouderd en niet gebaseerd op 
wetenschappelijke feiten. Wetenschappelijk bewijs suggereert bijvoorbeeld dat 
legalisatie van cannabis minder schadelijk is voor mens en maatschappij dan een verbod.
Internationale drugsverdragen zijn in strijd met mensenrechtenverdragen: 
drugsverboden belemmeren de medische toepassing van de middelen. In Nederland 
lopen veel zieke mensen het risico op een strafblad of huisuitzetting, puur omdat hun 
medicijn bestreden wordt. 
Legaliseren cannabis
De wietproef is overbodig. Coffeeshops blijken tot de vitale sectoren te horen, sinds ze 
na slechts 24 uur Corona lockdown als één van de eerste sectoren weer open gingen. 
Internationale of Europese verdragen zijn geen belemmering meer voor legalisatie van 
cannabis gezien de voorbeelden in het buitenland waaronder de VS, Luxemburg en 
Duitsland waar men tegenwoordig vol op volledige legalisatie inzet. 
Overige drugs reguleren op basis gezondheidsrisico
Middelen die bij verantwoord gebruik relatief onschadelijk zijn, dienen gelegaliseerd te 
worden. Verkoop kan plaatsvinden via speciaalzaken met opgeleid personeel, zoals 
bijvoorbeeld een smartshop. 
Hoewel drugsverboden contraproductief zijn, hoeven niet alle middelen vrij verkrijgbaar 
te zijn, zolang ze maar wel op een veilige manier beschikbaar zijn. Bijvoorbeeld heroïne 
kan beter verstrekt worden via een apotheek. Bezit en gebruik wordt niet meer bestraft. 
Minister van Digitale Zaken
Het internet biedt ongekende mogelijkheden voor interactieve beleidsvorming. De 
Piratenpartij wil ict-kennis meewegen in de hele besluitvorming. Ook rechtstreeks in de 
ministerraad. 
59Digitale vrijheid
Het internet als communicatiemiddel biedt ongekende mogelijkheden voor politieke 
ontwikkeling, zonder in top-down, eenrichtingsverkeer te vervallen. De Piratenpartij zal 
daarom de vrijheid van het internet met felle vastberadenheid zowel op nationaal, als 
ook op Europees niveau en op wereldschaal verdedigen. 
ICT-toepassingen worden vaak gepresenteerd als 'automagische' oplossingen voor om 
het even welk probleem men niet afdoende heeft doordacht. Dit heeft dure en mislukte 
ict-projecten tot gevolg gehad. De voortgang wordt vaak pas achteraf gecontroleerd. De 
Piratenpartij wil dat in een vroeg stadium van de besluitvorming ict-kennis wordt 
ingebracht en wordt meegewogen. Daarom is het van belang dat in de ministerraad op 
dat niveau wordt meegesproken over het ict-beleid. 
Digitale veiligheid
De Chief Information Security Officer (CISO) is het boegbeeld op het domein van 
informatiebeveiliging en privacybeleid voor de Rijksoverheid. Deze functie gaat van het 
ministerie van Binnenlandse Zaken naar Digitale Zaken. 
Ethisch hacken
Er komt een beloningssysteem voor het melden van kwetsbaarheden rondom 
persoonlijke gegevens bij de overheid door ethische hackers. Daarvoor doet de overheid 
mee aan initiatieven zoals hackathons en bug bounty platforms. 
Bureau ICT-toetsing (BIT) versterken
Het Bureau ICT-toetsing (BIT) is nu ondergebracht bij het ministerie van Binnenlandse 
Zaken en Koninkrijksrelaties, dit hoort bij het ministerie van Digitale Zaken. Het bureau 
krijgt meer bevoegdheden en goedkeuring van het BIT is vereist bij grote projecten. 
Toezicht algoritmen
Waar algoritmen beslissingen maken die mensen raken, zoals prijsbepaling op online 
markten, of inkomen of als poortwachter, dient verantwoording te worden afgelegd over 
de werking ervan. We moeten af van het idee dat machine learning  te ingewikkeld is om 
te reguleren. De oplossing is om een groep experts samen te stellen die de complexiteit 
van algoritmen tracht te doorgronden. Een beroep op 'intellectuele eigendomsrechten' 
mag transparantie niet in de weg staan. Een Autoriteit Digitale Markten krijgt als taak 
toezicht te houden op de maatschappelijke gevolgen van algoritmen. 
60Toezicht Open standaarden
Het ministerie draagt er zorg voor en bevordert dat burgers en bedrijven volgens vrije en
leverancier-neutrale protocollen en formaten met de overheid kunnen communiceren. 
Bevorderen Open Hard- en software
Er wordt gestreefd naar het gebruik van open hardware en software binnen de overheid 
waar mogelijk. Wanneer dit niet mogelijk is wordt dit uitgelegd. Overheden en 
bestuursorganen gebruiken een GIT83) om code te delen en inzichtelijk te maken. 
Natuur en milieu
Onze kwaliteit van leven is afhankelijk van natuurlijke bronnen, zoals schoon water, 
lucht, aarde en voedsel. De Piratenpartij wil duurzame en gezonde voedselproductie 
voor iedereen, nu en in de toekomst. Daarom willen we natuurlijke bronnen niet sneller 
verbruiken dan de aarde deze zelf produceert. 
Daar is een energie-infrastructuur voor nodig, zonder monopolies en zonder andere 
milieudoelen te schaden. De Piratenpartij wil dat niet grote bedrijven, maar bewoners 
het laatste woord hebben in de energie-transitie. 
Stikstofproblematiek
Op dit moment wordt uitsluitend ingezet op vermindering van stikstofdepositie op 
Natura 2000-gebieden. Voor economische activiteiten als de bouw en de landbouw zijn 
ook andere maatregelen nodig om de natuur te versterken.84) Terwijl het 
vergunningsstelsel kampt met een verouderd reken- en meetsysteem.85) 
Aspecten van landgebruik
Omdat land een beperkte hulpbron is, wil de Piratenpartij het volgende: 
•eigendom van het land wordt meer toegewezen aan sociale en natuurlijke 
welzijnsbestemmingen.
•Om de weerbaarheid te vergroten, willen de Piraten kleinschalige landbouw en 
zelfvoorzienende landbouw behouden en ontwikkelen;
•stedelijke en voorstedelijke landbouw en tuinieren moeten worden 
aangemoedigd om het transport te verminderen, voedsel te verbouwen, kennis 
verspreiden, en voorzien in menselijke behoeften.
Geef mens en natuur meer ruimte
Het huidige ruimtelijke ordeningsbeleid waarbij uitbreiding vooral binnen de bebouwde 
kom moet plaatsvinden, levert problemen op. Mensen wonen dicht op elkaar en ruimte 
61voor recreatie en natuur verdwijnt. Bijkomstig probleem is dat regenwater niet kan 
worden opgenomen door de bodem, maar wordt afgevoerd naar zee. Acties waarbij 
mensen worden gestimuleerd om tegels uit hun tuin te halen zijn dan ook een druppel 
op de gloeiende plaat, aangezien de buitenruimte bij woningen steeds kleiner wordt. 
We zullen anders met onze ruimte om moeten gaan waarbij de gedachte dat wonen, 
werken en natuur gescheiden moeten zijn, wordt losgelaten. Groen-blauwe daken  86) en 
slim geplaatst groen tussen de bebouwing lossen veel problemen op met water of 
ongedierte (processierups) en het is 's zomers een geweldige airco. Tevens is een groene 
omgeving bevorderlijk voor het gemoed van de mens. Veel aaneengesloten groen kan 
ondersteunend zijn voor de ecologische hoofdstructuur. Nederland heeft al eeuwen een 
cultuurlandschap, waarbij veel planten en dieren afhankelijk zijn van de mens. De mens 
is onderdeel van de natuur, dus er is geen reden om mens en natuur te scheiden. 
Landbouw & Visserij
Het landbouwbeleid moet de biodiversiteit ondersteunen. Een gevarieerde 
voedselproductie die aan de lokale situatie is aangepast en in handen is van veel 
onafhankelijke en zelfstandige actoren, zal voedselveiligheid, levenskwaliteit en 
dierenwelzijn vergroten op het platteland en in de steden. Nederlandse landbouw is op 
het gebied van combineren van innovatie, efficiency en duurzaamheid een koploper in 
de wereld. Wij pleiten voor het vergroten van de Nederlandse invloed op het Europese 
landbouwbeleid, met het oog op duurzaamheid. Het landbouwbeleid moet het kader 
bieden dat gelijke rechten, kansen en verplichtingen bevat. 
EU landbouw- en visserijbeleid
•De uitvoer van Europese voedingsproducten met een Europees overschot naar 
derde landen moet opnieuw worden beoordeeld, als deze de markten voor lokaal 
voedsel kunnen schaden.
•In handelsovereenkomsten met derde landen vermijdt de EU oneerlijke 
handelspraktijken op basis van haar handelsmacht.
•Visquota moeten worden aangepast voor wetenschappelijk onderbouwde 
duurzaamheid.
•Het Europese programma ter bestrijding van illegale visserij moet worden 
versterkt.
•Stop mercosur. En in het algemeen dat landbouw als wisselgeld wordt gebruikt in 
handelsverdragen. Oekraïense kip, Canadese hormoonmelk.
Biopatenten
Geen patenten op leven. Het gebruik en de teelt van voedsel is een recht van ieder mens
en mag niet exclusief worden voorbehouden aan één bepaald bedrijf, organisatie of 
overheid. Het creëert afhankelijkheid en ongewenste vendor lock-in constructies voor 
62boeren. Nu nieuwe plantoctrooien op Europees niveau niet meer mogelijk zijn, dienen 
ook bestaande plantoctrooien ongeldig te worden verklaard. Plantenveredeling met 
kwekersrecht en biologische landbouwmethoden bieden voldoende mogelijkheden tot 
het ontwikkelen van sterkere plantenrassen en ziektebestrijding. 
Milieuwetgeving
Wetenschappelijke onderbouwing milieubeleid
Om de transparantie en betrouwbaarheid te vergroten, willen we de wetenschappelijke 
benadering verplicht maken in elk besluitvormingsproces op milieugebied. Het publiek 
heeft recht op gemakkelijke, tijdige en betrouwbare toegang tot milieugegevens en de 
daaruit voortvloeiende beslissingen. 
•Deze informatie moet ook monitoring- en onderzoeksmethoden omvatten. 
•De gegevens moeten te allen tijde beschikbaar zijn op websites van overheden. 
•Wetenschappelijk advies en specificaties die de basis vormen voor 
administratieve en juridische beslissingen, moeten afkomstig zijn van 
onafhankelijke deskundigen. 
•Bovendien moet een divers aanbod van onafhankelijke wetenschappers worden 
onderhouden. 
•Dit kan alleen worden bereikt door academisch onderzoek naar acute en 
opkomende milieuproblemen adequaat te financieren in plaats van steeds meer 
onderzoek te bevorderen dat banden heeft met de industrie.
Bureaucratie
Implementatie van milieuwetgeving levert vaak extra papierwinkel waarbij het de vraag 
is of de gestelde doelen gehaald worden. Regelgeving mag geen aparte registraties in 
elk EU-land tot gevolg hebben, de Piratenpartij wil centrale registratie op EU-niveau. 
Bij het bepalen van de geschiktheid van een aanpak moet rekening worden gehouden 
met de milieueffecten van eventuele bijbehorende bureaucratie. 
Vervuiler betaalt
Vrijwillige maatregelen (convenanten), juridische achterdeurtjes en mazen in de wet 
worden gebruikt om economische belangen te dienen en de belastingbetaler betaalt 
uiteindelijk de milieu- en gezondheidsschade. De Piratenpartij wil een effectievere 
uitvoering van het beginsel 'de vervuiler betaalt'. Pak problemen aan bij de bron. 
De Piratenpartij wil: 
•een CO2-heffing;
•verplichte reservering saneringskosten bedrijventerrein;
•fijnstofbelasting;
•belasting op grondwater onttrekkingen;
63•microplastics87) in voeding en cosmetica verbieden.
Sancties in geval van niet-naleving moeten worden versterkt. 
Duurzame grondstoffen, gewassen en gebouwen
Wij willen meer ruimte creëren voor experimenten met duurzame landbouw en 
duurzaam bouwen. 
Integrale kijk op milieu effecten
We willen een duurzame en betrouwbare energie-infrastructuur tot stand brengen. De 
overgang van fossiele naar duurzame en schone energie is noodzakelijk. Het gebruik van 
energiebronnen moet duurzaam zijn en mag niet in strijd zijn met andere 
milieudoelstellingen. Ons doel is een transparante en gedecentraliseerde structuur van 
energieleveranciers die inspraakmogelijkheden voor alle burgers garandeert en 
monopolies voorkomt. De uitbreiding van elektriciteitsproductie met behulp van 
duurzame energie moet niet door wetten worden beperkt in de EU-lidstaten Unie. Bij de 
aanleg van nieuwe duurzame energiebronnen moet zorgvuldig rekening worden 
gehouden met een bredere impact op het milieu en moeten we het netto milieuvoordeel
evalueren. 
CO2-emissiehandel
CO2-emissiehandel levert op papier mogelijk reductie van CO2-emissies op voor 
Nederland, maar het gaat uiteindelijk om wat het netto effect voor de planeet is. CO2-
certificatenhandel mag geen vrijbrief zijn om de economische transitie te vertragen. In 
ruil voor het kopen van CO2-emissierechten moet een equivalent aan CO2-
reductiemaatregelen genomen worden in een ander land, zoals het planten van bossen. 
Emissies van CO2 uit buitenlandse goederen, bijvoorbeeld als gevolg van 
elektriciteitsopwekking, moeten op het conto van de importerende landen komen. 
Boven verbranden is niet duurzaam
We willen bomen niet verbranden als ‘biomassa’ voor energievoorziening, maar juist 
meer bomen planten. 
Kernenergie
De Piratenpartij is niet dogmatisch tegen alle vormen van kernenergie. Een voorwaarde 
is dat daarmee de huidige fossiele energiecentrales vervangen worden en we tijd winnen
voor een echt duurzame oplossing. 
64Mobiliteit
Piraten gaan en staan waar ze willen. Wij willen daarom vervoersmogelijkheden niet 
beperken, maar inzetten op toegankelijk, transparant en betaalbaar openbaar vervoer. 
Vervoersvorm
Wij zijn voorstander van het voortzetten of starten van innovaties op het gebied van 
mobiliteit. Belangrijke eigenschappen voor de vervoersvorm: 
•duurzaam;
•neemt weinig ruimte in;
•betaalbaar;
•snel;
•comfortabel. 
Fiets
Een goede fietsinfrastructuur en een aantrekkelijke vergoeding voor een fiets van de 
zaak, kan mensen uit de auto lokken en zo het fileprobleem verminderen. 
Gratis openbaar vervoer
In Nederland worden lijnen geschrapt en wordt reizen in de spits duurder gemaakt. 
Duitsland heeft onbeperkt openbaar vervoer voor een vast bedrag (49 euro) per maand, 
in Luxemburg is het OV zelfs gratis. Gratis Openbaar Vervoer kost vier miljard. Dit lijkt 
misschien een hoop geld, maar is slechts een fractie van wat we nu uitgeven aan fossiele 
'subsidies' (jaarlijks 46 miljard).88) Of autowegen (jaarlijks dertig miljard).89) Daarnaast is
dit een relatief goedkope manier om het fileprobleem op te lossen. Bovendien 
voorkomen we zo dat uw reisgedrag bijgehouden wordt met de OVchipkaart of OVpay. 
Alternatieve persoonlijke elektrische voertuigen sneller toelaten
Innovatie op het gebied van elektrische vervoersmiddelen gaat snel. Veel elektrische 
steps mogen in Nederland niet op de openbare weg; in andere Europese landen wel. 
Deze vervoersmiddelen kunnen het repertoire verrijken. De Piratenpartij wil minder 
belemmering in de toelating van innovatief vervoer. 
Vliegverkeer
Op kerosine dient belasting en accijns geheven te worden op dezelfde basis als 
brandstof voor vracht of treinverkeer. Implementatie van alternatieve brandstoffen of 
aandrijving dient gestimuleerd door subsidies op onderzoek. Geluidsnormen behoeven 
herziening. Ze zijn gebaseerd op verouderde rekenmodellen. De aanvaardbare niveaus 
voor omwonenden uit onderzoek liggen veel lager dan de wettelijke normen. Dit leidt tot
65aantoonbare gezondheidsklachten. Zolang die geluidsnormen niet herzien en gemeten 
zijn, gaat vliegveld Lelystad niet open. 
Autonoom vervoer
Wetgeving om aansprakelijkheidskwesties te regelen voor zelfrijdende auto's moet op 
korte termijn op Europees niveau geregeld worden. We willen de EU bovenaan de 
innovatieladder voor de automobielsector houden. 
Grensoverschrijdend Verkeer en Transport
Alle EU-burgers hebben het recht op echt vrij verkeer. Deze maatregelen maken het 
mogelijk om de vaak minder ontwikkelde perifere regio's te stimuleren. Gekunstelde 
constructies van uitzendbedrijven, pay-roll bedrijven en vervoerders om goedkope 
krachten uit lagere lonen EU landen in te zetten die zorgen voor ongelijkheid in beloning
van werknemers die feitelijk hetzelfde werk doen op dezelfde locatie, worden verboden. 
Anoniem reizen blijft in alle vormen mogelijk
Anoniem reizen blijft in alle vormen mogelijk en mag geen extra geld kosten. 
Privacybeperkende initiatieven als de OV-chipkaart mogen niet door negatieve stimulans
aan de burger verkocht worden. Dat betekent dat het niet duurder mag zijn om anoniem 
te reizen. 
Dataverzameling van voertuig bewegingen op basis van kenteken of andere 
identificatiemethoden, mag niet worden gekoppeld aan of zelfs herleidbaar zijn naar 
persoonsgegevens. 
Europese Unie
De Piratenpartij is een internationale beweging, die in alle bewoonde werelddelen actief
is. Wij werken graag internationaal samen op basis van transparante en democratische 
waarden. De Piratenpartij wil daarom een transparant en democratisch Europa, dat zich 
richt op de gemeenschappelijke belangen van alle mensen in Europa, met een sterker 
mededingingsbeleid. 
Europees democratisch fundament
De huidige Europese Unie (EU) als supranationaal instituut is een 
samenwerkingsverband van haar lidstaten, niet van haar burgers. Deze democratische 
tekortkoming van de EU heeft sinds de oprichting bestaan, en is onvoldoende aangepakt 
tijdens de integratie. De Piratenpartij wil dat Europa zich naar de gemeenschappelijke 
belangen van alle Europese burgers moet vormen, naast die van de EU-lidstaten. 
66De Europese Piraten met inbegrip van de Piratenpartij Nederland hebben een 
gezamenlijk verkiezingsprogramma aangenomen. We streven er samen naar onze visie 
voor Europa te verwezenlijken. 
Eén van de hoofddoelen van alle Piraten is het leggen van een stevig democratisch 
fundament voor de Europese Unie. Om dat te kunnen bereiken zijn burgervriendelijker 
politieke processen onontbeerlijk. Samen moeten we de ontwikkeling van een 
gemeenschappelijke Europese ruimte voor cultuur, politiek en samenleving 
aanmoedigen om de bestaande culturele rijkdom en verscheidenheid in de EU te 
beschermen. 
De EU moet haar eigen principes ten aanzien van subsidiariteit naleven. Beslissingen 
moeten niet op EU-niveau worden genomen als dat beter gaat op nationaal, regionaal of 
plaatselijk niveau. Gelijke en vlotte toegang tot communicatie en een goed 
geïnformeerde burgerij zijn randvoorwaarden voor een legitieme democratische 
besluitvorming. Politieke besluiten op Europees niveau dienen te worden voorafgegaan 
door Europa-brede debatten die open staan voor voldoende deelname door allen. 
Europese grondwet
De Piratenpartij pleit voor een direct verkozen burgerconventie die belast is met het 
opstellen van een nieuw EU-verdrag, om: 
•de huidige verdragen te verduidelijken en te vervangen; en
•de noodzaak van democratische hervormingen in de Europese Unie aan te pakken.
Mits deze door de burgers van de Europese Unie via een referendum wordt aanvaard. 
Democratie in Europa
Het huidige EU-wetgevingsproces wordt gedomineerd door de uitvoerende macht (de 
Europese Commissie) ten koste van de wetgevende macht (het Europees Parlement). De 
Piratenpartij streeft naar een aanpassing van de machtsverhoudingen binnen de 
Europese instellingen zodat de invloed van wetgevende macht wordt vergroot. 
Directe democratie op EU-niveau, d.w.z. pan-Europese referenda over constitutionele 
herzieningen en door de burger geïnitieerde wetgevende referenda, moet deel uitmaken
van de nieuwe Europese grondwet. Burgers hebben het recht om zowel de bestaande 
wetgeving in te trekken alsook nieuwe wetgeving in te dienen. 
Participatie van burgers
De Piratenpartij wil dat burgers een meer directe en grotere impact hebben in het 
beleidsdebat en het besluitvormingsproces, zowel individueel als collectief. 
We willen dat het Europees Parlement een e-participatietool opzet. Burgers moeten 
wetgevingsvoorstellen openbaar kunnen bespreken, amendementen kunnen indienen 
en voorgestelde amendementen online kunnen ondersteunen (of tegen stemmen). 
67We willen het EU-burgerinitiatief90) hervormen. Data-vereisten worden verminderd. De 
Europese Commissie zou zelfs mislukte maar interessante initiatieven moeten 
behandelen. 
Indieners met een aanzienlijk aantal supporters hebben het recht om persoonlijk te 
worden gehoord. Het Europees Parlement zou regelmatig de deur open moeten zetten 
voor burgers om hen de mogelijkheid te bieden voorstellen en zorgen rechtstreeks in te 
dienen in een gezamenlijke plenaire vergadering met leden van het Europees Parlement 
en leden van de Europese Commissie. Deze sessies zouden ook open moeten staan voor 
burgers die op afstand deelnemen via internet of via sociale media. 
De Piratenpartij wil: 
•door burgers geïnitieerde wetgevende referenda;
•dat het Europees Parlement initiatiefrecht krijgt;
•dat het Europees Parlement eindverantwoordelijke wordt voor het EU-beleid;
•geen kiesdrempel;
•transnationale lijsten;
•een lagere drempel voor het EU-burgerinitiatief;
•e-participatie voor burgers van Europese wetgeving;
•dat burgers rechtstreeks betrokken worden bij EU-wetgeving;
•dat beslissingen zo lokaal mogelijk worden genomen (subsidiariteitsbeginsel).
Transparantie in Europa
De publieke sector, met inbegrip van private entiteiten die namens een openbaar 
lichaam werken, moet transparant zijn en informatie standaard als open data publiceren, 
zonder beperkingen op te leggen aan hun hergebruik. Betere transparantie van de 
wetgeving is nodig, met name in de Raad en in de trialogen (tussen raad, commissie en 
parlement). Overheidsinstanties moeten worden verplicht om informatie over 
besluitvormingsprocessen te documenteren. Overheidsinstanties en vertegenwoordigers
moeten worden verplicht om gegevens bij te houden en proactief informatie te 
publiceren, zoals hun agenda's, notulen van vergaderingen, documenten van derden, 
zoals input van lobbyisten en informatie die besluiten rechtvaardigt. 
Het transparantiebeginsel moet van toepassing zijn op alle overheidsinstanties, met 
inbegrip van het Hof van Justitie, de permanente vertegenwoordigingen van de lidstaten
en de roterende nationale voorzitterschappen van de Raad. 
De Piratenpartij stelt dat het een fundamenteel recht van de burger is om alle contracten
of financiële voordelen die verband houden met de levering van projecten of diensten 
van de publieke sector of de overheid in te zien, zonder dat daarvoor een specifieke 
rechtvaardiging nodig is. 
De Piratenpartij wil: 
•informatie in de publieke sector als open data beschikbaar maken;
68•lobby transparantie, zie transparantie;
•financiële transparantie van overheidsprojecten en -diensten.
Europese economie
De huidige Europese economie heeft een probleem met de marktmacht die de werking 
van de vrije markt blokkeert. We hebben mededingingsbeleid nodig dat verder kijkt dan 
de prijs voor consumenten, doch ook oog heeft voor de belangen van afnemers, 
werknemers en leveranciers. 
De Piratenpartij wil: 
•de effectieve mededingingsnorm invoeren;
•een onafhankelijke Europese medingingsautoriteit;
•informatie-monopolies beteugelen door mededingingsrecht voorrang te geven;
•transparantie van algoritmen;
•op de persoon gerichte reclame hervormen.
Vergaderlocatie Europarlement
De maandelijkse verhuizing van het Europees Parlement van Brussel naar Straatsburg 
kost tijd, geld en energie. Alle vergaderingen moeten voortaan in Brussel plaatsvinden. 
Internationale Handel
Oneerlijke handelsverdragen als TTIP , CETA en TiSA bevoordelen multinationals ten koste
van consumenten en het MKB. De Piratenpartij wil het MKB een eerlijke kans geven via 
eerlijke handelsverdragen, die uitgaan van mensenrechten en duurzame ontwikkeling en
democratisch tot stand komen. 
Internationale Handelsverdragen
Internationale handel bestaat al eeuwen, net als verdragen die internationale handel 
vergemakkelijken. De Piratenpartij is in principe niet tegen zulke overeenkomsten maar 
de meest recente verdragen hebben weinig met vrijhandel te maken gehad 
(Handelsovereenkomst ter bestrijding van namaak91) (ACTA), Trans-Atlantisch 
Vrijhandels- en Investeringsverdrag92) (TTIP), Comprehensive Economic and Trade 
Agreement93) (CETA), Trade in Services Agreement94) (TiSA), Mercosur95), EU-Japan 
Economic Partnership Agreement96) (“EU-Japan EPA”, ook wel “JEFTA” genoemd)). 
Investeerder-staatarbitrage
Deze verdragen blijken multinationals te bevoordelen, terwijl het Midden- en 
kleinbedrijf (MKB) het nakijken heeft. Belangrijkste bezwaar is het Investor to State 
Dispute Settlement97) (ISDS) en oneerlijke intellectuele eigendomsbepalingen. De 
69beslechting van geschillen tussen investeerders en staten (ISDS) of varianten daarvan, 
zoals het Investor Court System  (ICS) worden vaak gebruikt door multinationals om hen 
onwelgevallige regelgeving tegen te houden, of als verdienmodel ten koste van de 
gewone mensen. 
Informatie monopolies
Tevens worden in die verdragen onderwerpen opgenomen die weinig met handel te 
maken hebben zoals het aanscherpen van het auteursrecht. Daarom zal de Piratenpartij 
bij het sluiten van handelsverdragen de belangen van burgers en MKB scherp in de gaten
houden. Wij zijn gekant tegen multilaterale internationale overeenkomsten die 
disfunctionele monopolies en octrooien in stand houden ten koste van de burgerrechten
en de menselijke vrijheden. De Piratenpartij stelt als voorwaarde dat in alle 
handelsovereenkomsten de bescherming van persoonsgegevens van consumenten en 
bedrijven in acht wordt genomen. 
De Piratenpartij wil: 
•geen ISDS in handelsovereenkomsten;
•hervormen auteursrecht en patenten;
•bescherming van persoonsgegevens.
Uitgangspunten voor Handelsovereenkomsten
De Piratenpartij wil dat in alle onderhandelingen van de Europese Unie over 
handelsovereenkomsten aan de volgende voorwaarden98) wordt voldaan: 
•het Europees Parlement moet het verdrag ratificeren en het verdrag moet worden 
onderhandeld met inachtneming van de onderstaande principes;
•er is uitgebreide toegang tot informatie en openbare hoorzittingen tijdens het 
onderhandelingsproces;
•het voorgestelde verdrag omvat waarborgen voor de vrijheid van het internet, 
sociale en burgerrechten en duurzame ontwikkeling;
•de belangen van kleine en middelgrote ondernemingen worden in aanmerking 
genomen.
Deze voorwaarden zijn onderstaand nader uitgewerkt. 
Betrokkenheid van het Europees Parlement
Handelsovereenkomsten bevatten belangrijke politieke beslissingen die moeilijk te 
veranderen zijn nadat ze worden aangenomen. Daarom moet het Europees Parlement, 
het enige orgaan in de Europese Unie dat een direct democratisch mandaat heeft, een ter
zake doende rol spelen bij de totstandkoming van het handelsbeleid. 
Het Europees Parlement dient via haar Commissie Internationale Handel99) (INTA) 
toegang te hebben tot al het onderhandelingsmateriaal en het recht te hebben om als 
70waarnemer aanwezig te zijn bij de onderhandelingen, en het recht te hebben om 
bindende aanwijzingen te geven aan de Europese Commissie. 
Volledige toegang tot informatie en openbare hoorzittingen
Alle documenten met betrekking tot de onderhandelingen over handelsovereenkomsten 
moeten beschikbaar zijn voor het Europees Parlement, alsmede aan het publiek bekend 
worden gemaakt. De tekstvoorstellen dienen ter kennisgeving en voor commentaar in 
openbare hoorzittingen opengesteld te worden. We willen handelsadvies-commissies 
een breder draagvlak geven met actieve publieke participatie. Wij eisen dat alle 
uitkomsten van de beraadslagingen tijdig en volledig worden gepubliceerd. 
Eerbiediging van internetvrijheid, sociale en burgerrechten en duurzame 
ontwikkeling
De Piratenpartij beschouwt het recht op privacy en zelfbeschikking100) van de burger als 
vanzelfsprekend. Daarom ze moeten ook worden gerespecteerd en bevorderd in het 
kader van handelsovereenkomsten. Aangezien deze principes gelden voor alle mensen, 
moet de Europese Unie ervoor zorgen dat handelsovereenkomsten hun handelspartners 
niet de mogelijkheid geven om deze principes te doorbreken. 
Alle toekomstige Europese handelsovereenkomsten moeten gebaseerd zijn op het 
beginsel van duurzame ontwikkeling. Een overeenkomst kan niet worden geratificeerd 
als deze een negatief effect op het milieu heeft. 
Rekening houden met de belangen van kleine en middelgrote 
ondernemingen
Op dit moment houden handelsovereenkomsten vooral rekening met de belangen van 
multinationale ondernemingen, terwijl kleine en middelgrote ondernemingen er zelden 
van profiteren; MKB's worden steeds meer uit de markt gedrukt. We willen dat 
veranderen. 
Defensie
Conflictoplossing
De Piratenpartij wil speciale aandacht besteden aan de stabilisatie van conflicthaarden 
en fragiele staten, aangezien hun instabiliteit een bron van problemen is voor de hele 
internationale gemeenschap. Conflictoplossing moet gebaseerd zijn op respect voor het 
internationaal recht, dat de basis vormt voor een vreedzame internationale 
gemeenschap. 
71Militaire samenwerking
De Piratenpartij ondersteunt de gezamenlijke inspanningen om de lidstaten van de 
Europese Unie te beschermen. De EU moet streven naar een eigen veiligheidsparaplu die
onafhankelijk van, en gezamenlijk met de Amerikaanse strijdkrachten (NAVO) kan 
opereren. Elke Europese krijgsmacht (bestaande of nieuw gecreëerde) moet onder het 
toezicht en/of controle van het Europees Parlement staan. Er moeten waarborgen zijn 
dat operaties onder Europese vlag niet tegen de wil van het Europees Parlement worden 
ingezet. 
Wapenhandel strikter reguleren
De Piratenpartij streeft naar een striktere regulering van de mondiale wapenhandel en 
een verbod op wapenexport naar conflictgebieden. Om een vreedzamere wereld te 
bereiken is strengere regelgeving in wapenhandel en -export nodig. 
De Piratenpartij wil: 
•strengere regelgeving in wapenhandel;
•betere uitwisseling van informatie over wapenexportvergunningen en -
weigeringen om te zorgen voor een samenhangend EU-wapenuitvoerbeleid;
•uitvoer van wapens naar conflictgebieden via landen met minder strikte 
wapenhandelsregulering verminderen.
Manipulatiebestendige Markering van Militaire Wapens
De Piratenpartij eist de toepassing van de VN-tool voor het markeren en volgen van 
militaire wapens (kleine wapens). Alle kleine wapens voor militair gebruik geproduceerd 
in de EU of buiten de EU onder licentie van een EU-fabrikant moeten op een 
fraudebestendige manier worden gemarkeerd om ervoor te zorgen dat elk wapen 
afzonderlijk kan worden geïdentificeerd. 
De fraudebestendige markering maakt het mogelijk om transparant te volgen hoe 
wapens illegaal worden geëxporteerd naar kritieke regio's. Met de mogelijkheid om de 
wapens daadwerkelijk te traceren naar hun land van herkomst, zullen exporteurs en 
fabrikanten die deelnemen aan illegale verkoop in verboden gebieden kunnen worden 
geïdentificeerd. 
Defensie en Technologie
Kunstmatige Intelligentie (AI)
De Piratenpartij is voorstander van het starten van onderhandelingen in het kader van 
het Verdrag van de Verenigde Naties inzake Bepaalde Conventionele Wapens over een 
regelgevend instrument om “dodelijke autonome wapensystemen” (“ Lethal Autonomous
72Weapon Systems”) te verbieden, en wapens die doelen kunnen selecteren en aanvallen 
zonder menselijk toezicht. 
Verplicht open hardware en software op netwerkinfrastructuur
Netwerken moeten goed controleerbare open hardware en open software gebruiken 
voor hun infrastructuur. Net zoals de water- en energie-infrastructuur dient deze nooit 
onder controle van buitenlandse mogendheden te kunnen komen. Tevens voorkomen we
dat het geopolitieke conflict tussen de VS en China het internet in tweeën breekt. 
Sluit internationaal verdrag over digitale oorlogsvoering
In overeenstemming met onze principes van technische ontwikkeling en transparant 
gedrag van overheden, ondersteunt de Piratenpartij een internationaal verdrag over 
cyberoorlogsvoering. Het verdrag verplicht de ondertekenaars ertoe om elk gebruik van 
cyberwapens te melden. Onder cyberwapens vallen alle software en IT-systemen die, via
ICT-netwerken, gericht informatiesystemen of netwerken van zowel buitenlandse 
regeringen als individuen volgen, manipuleren, tegenhouden, verstoren of vernietigen. 
Daarnaast verbinden de ondertekenaars zich ertoe om de veiligheid van civiele 
infrastructuur, zoals waterzuiveringsinstallaties, kerncentrales of het energienet, niet te 
ondermijnen. 
Ontwikkelingssamenwerking
De Piratenpartij wil met ontwikkelingshulp in de eerste plaats de positie van mensen 
waar ook ter wereld versterken. Daarom willen we niet langer 'intellectueel eigendom' 
uitbuiten, maar vrij en op gelijke voet kennis uitwisselen. Zo kunnen we lokale 
economieën zelfstandiger en slagvaardiger maken. We willen ontwikkelingslanden niet 
langer benadelen via oneerlijke handelsverdragen, maar een eerlijke kans geven via 
eerlijke handel. 
Gelijkwaardigheid tussen landen
Het huidige systeem van ontwikkelingssamenwerking staat gelijkwaardigheid tussen 
landen in de weg. Het is de balk in het oog van het Westen. De Piratenpartij wil alle 
mensen op de wereld gelijke kansen bieden om zich te ontplooien. 
Ontwikkelingssamenwerking moet gericht zijn op het versterken van de positie van 
burgers waar ook ter wereld en niet op het in stand houden van een 
hulpverleningsindustrie. 
Mensen slagvaardiger maken
Samen werken aan ontwikkeling kan alleen met het vrij en op gelijke voet uitwisselen 
van kennis. Toegang tot informatie is essentieel, 'intellectueel eigendom' funest! We 
willen daarom de lokale economieën versterken. Het uitgangspunt is dat we mensen niet
73afhankelijk maken, maar slagvaardiger maken. Daarom moet informatie, kennis en 
expertise ook voor mensen in ontwikkelingslanden zo gemakkelijk en breed mogelijk 
toegankelijk zijn. 
Delen van kennis
De bevolking in andere landen kan enorm profiteren van de overdracht van kennis en 
expertise. Verspreiding van technologische kennis door middel van open source geeft 
mensen en organisaties ook meteen de mogelijkheid om zélf met die technologie aan de
slag te gaan. 
Soepele regels voor gebruik patenten
In alle landen moeten gepatenteerde technologieën voor de ontwikkeling van het land 
en de bevolking zonder restricties gebruikt kunnen worden. 
Bio-/farmaceutische patenten en ontwikkelingslanden
Patenten maken medisch onderzoek, behandelingen, therapie en medicijnen steeds 
duurder. Burgers in landen met lage tot middeninkomens krijgen hierdoor geen toegang 
tot adequate medische zorg.101) De economische invloeden en belangen van 
farmaceutische bedrijven moeten aan banden worden gelegd. 
Hulp bij vrije internettoegang voor landen met beperkte 
toegang
Internet biedt mogelijkheden om de zelfbeschikking van mensen te vergroten. Daarom is
het belangrijk dat Nederland een proactieve houding aanneemt in de bescherming van 
een vrij en open internet, ook buiten ons eigen grondgebied. Vooral de achterstand op 
het Afrikaanse continent is groot en verdient daarom speciale aandacht.102) 
Eerlijke handel
Om andere landen een eerlijke kans te geven, dienen we ze niet te benadelen door 
handelsverdragen als ACTA, TTIP , CETA, TiSA, Mercosur, JEFTA, enz… We dienen eerlijke 
handel te stimuleren, zoals beschreven in onze 'Uitgangspunten voor 
Handelsovereenkomsten'. 
Kennis, ontwikkelingslanden en klimaatverandering
We gebruiken onze kennis (bijvoorbeeld op het gebied van watermanagement) om 
andere landen te helpen met de gevolgen van klimaatverandering. 
74Cannabisindustrie bevorderen
Nederland sluit actief handelsverdragen met landen die een legale cannabisindustrie 
hebben om internationale cannabishandel en wereldwijde legalisatie te bevorderen. 
Landen met lage- en middeninkomens hebben vaak een uitstekend klimaat voor het 
telen van cannabis. Zo slaan we twee vliegen in een klap: wij besparen energie en zij 
bouwen hun economie op. 
Migratie
De Piratenpartij wil de oorzaken waardoor mensen moeten vluchten aanpakken. 
Wanneer mensen toch moeten vluchten, nemen we menselijke waardigheid als 
uitgangspunt. De Piratenpartij wil een gemeenschappelijk Europees immigratiebeleid. 
Dit biedt legale mogelijkheden voor migranten, zodat zij niet langer met vluchtelingen 
worden vermengd. Zo kunnen we mensensmokkel tegengaan en de wachttijd verkorten. 
Europees migratiebeleid
Het huidige Europese migratiebeleid maakt economische immigratie onmogelijk 
waardoor deze groep samen met vluchtelingen in de asielprocedure terecht komt. Dit 
overbelast de hulpverlening aan vluchtelingen en ondermijnt het draagvlak voor hulp 
aan de echte vluchtelingen. Tevens bevordert het mensensmokkel. De Piratenpartij zet in
op een Europees migratiebeleid waarbij helder onderscheid gemaakt wordt tussen 
groepen migranten. 
Migratie- en asielbeleid moet de menselijke waardigheid van migranten en asielzoekers 
als uitgangspunt nemen. 
De Piratenpartij is voor een gemeenschappelijk Europees immigratiebeleid dat: 
•mogelijkheden biedt voor legale migratie naar de Europese arbeidsmarkt;
•taalvaardigheden en andere vaardigheden van de aanvragers waardeert en 
positief in het proces betrekt;
•indien nodig werkgevers verantwoordelijk stelt voor taallessen
•elders uitgereikte certificaten en beroepskwalificaties zonder uitgebreid 
onderzoek erkent;
•EU-lidstaten in staat stelt hun behoeften aan te passen aan hun situatie en 
behoeften.
Asiel
De Piratenpartij wil een gemeenschappelijk Europees asielbeleid gebaseerd op adviezen
van mensenrechtenorganisaties met: 
•vrijheid van vestiging in Europa voor degenen wier aanvraag is goedgekeurd;
75•de mogelijkheid van gezinshereniging;
•de mogelijkheid om asielaanvragen ook buiten Europa in te dienen; 
•hulpaanbod indien aanvragen worden gehonoreerd.
Integratie
Integratie bereik je door samen te leven. Asielzoekers worden vanaf dag 1 meegenomen 
in de Nederlandse samenleving. 
•de overheid verzorgt en bekostigt taallessen al tijdens de procedure;
•asielzoekers zijn vrij (en worden actief gestimuleerd) om vrijwilligerswerk te doen.
De wet Arbeid Vreemdelingen wordt aangepast;
•gespreid plaatsen statushouders;
•inburgeringsexamens worden afgeschaft;
•kinderen die in Nederland geboren en getogen zijn, krijgen een Nederlands 
paspoort;
•beheersing van de Nederlandse taal is een voorwaarde voor het verkrijgen van de 
Nederlandse nationaliteit – behalve in de gebieden waar een tweede rijkstaal 
gesproken wordt, zoals English, Frysk en Papiamentu. Daar is beheersing van 
alleen die tweede taal voldoende.
Arbeidsmigratie binnen de EU
Migratie binnen de EU is een grondrecht waar Piraten niet aan willen tornen. Excessen 
dienen uiteraard wel te worden aangepakt. 
•arbeidsmigranten ontvangen minstens het minimumloon;
•handhaving van het verbod op gedwongen winkelnering bij de werkgever wordt 
geactiveerd.
Cultuur
Toegankelijkheid van informatie, kennis en cultuur is een eerste vereiste voor de sociale, 
technologische en economische ontwikkeling van onze samenleving. De Piratenpartij wil
het auteursrecht grondig hervormen, zodat de copyright-industrie buitenspel wordt 
gezet en auteursrecht in dienst komt te staan van makers en consumenten. 
Beschikbaarheid van informatie
Een goede openbare beschikbaarheid van informatie, kennis en cultuur is een eerste 
vereiste voor de sociale, technologische en economische ontwikkeling van onze 
samenleving. Dit wordt echter bemoeilijkt door gekunstelde informatie-monopolies die 
zogenaamd bedoeld zijn om makers en uitvinders te stimuleren meer werken te 
produceren, terwijl in werkelijkheid de enige begunstigden van de monopolies grote 
76bedrijven zijn, en het systeem als geheel niet voldoet aan de beweerde doelstellingen. 
Deze tekortkoming manifesteert zich in vele vormen, waaronder het veelvuldig 
lastigvallen van individuen en het MKB door collectieve auteursrechten 
beheersorganisaties, privatisering van winsten uit door publieke middelen gefinancierde
werken, of het verlies van in de steek gelaten werken ( 'orphan works') aan de 
samenleving. Ons doel is een omgeving in het leven roepen waarin de drijfveer om te 
creëren hand in hand gaat met vrijheid van informatie. Dit vereist een grondige 
hervorming van het auteursrecht en ook systemische veranderingen in de publieke 
sector. 
Hervormen auteursrecht
Cultuur wordt nooit in een vacuüm geproduceerd. Artiesten worden geïnspireerd door 
schrijvers, kunstenaars en musici die hen voorgingen. De huidige termijn van het 
auteursrecht belemmert deze normale culturele ontwikkeling. We willen daarom het 
auteursrecht grondig hervormen, opdat het juist in dienst komt te staan van de auteurs, 
artiesten en kunstenaars. Zie: Auteursrecht 
De Piratenpartij wil: 
•de duur van het auteursrecht verkorten;
•remixen, parodieën, citaten en sampling toestaan;
•niet-commercieel gebruik toestaan;
•afgeleide werken in de regel toestaan;
•digitale sloten (DRM) afschaffen;
•privékopieën vrij toestaan;
•panoramavrijheid behouden.
Bevordering van de coöperatieve, "Commons", en vrije 
cultuur
We streven naar het aannemen van bepalingen in handelsverdragen die het gebruik en 
de ontwikkeling van open formaten en Free/Libre Open Source Software () ondersteunen
en de wederzijdse erkenning van licentiemodellen zoals Creative Commons bevorderen. 
Het maken van coöperatieve producten zoals Free Software, vrije cultuurgoederen, open 
patent pools en vrij en open lesmateriaal moet worden bevorderd en beschermd. 
Bestaand cultureel erfgoed wordt zoveel als mogelijk gedigitaliseerd en voor het publiek
vrij toegankelijk gemaakt. 
Een vrije cultuur is een belangrijke bron voor het onderwijs en de creativiteit van de 
samenleving. We willen artistieke activiteiten en culturele diversiteit stimuleren om de 
huidige en toekomstige generaties van een rijke educatieve en artistieke omgeving te 
voorzien. 
77Om de verspreiding van cultuur en kennis, voorwaarde voor culturele creativiteit, te 
bevorderen, willen we de termijn voor het commerciële auteursrechtmonopolie 
beperken tot een duur van hooguit tussen de vijf en twintig jaar. Het vrij, zonder 
commercieel belang, delen van bestanden moet altijd toegestaan zijn. 
Vrije foto's
Van belangrijke historische objecten en gebouwen moeten hoge resolutie digitale scans 
worden gemaakt zodat ze ook na vandalisme, aanslagen en brand digitaal beschikbaar 
blijven en gerestaureerd kunnen worden. Foto's betaald met publiek geld moeten voor 
het publiek vrij toegankelijk zijn. 
Vrije overheidsinformatie
Openbaar beschikbare overheidsinformatie moet voor het publiek vrij toegankelijk zijn. 
Eerlijke contractvoorwaarden
Auteursrechtenorganisaties moeten zorgen voor volledige transparantie, evenredige 
participatierechten voor hun leden en eerlijke contractvoorwaarden voor auteurs, 
artiesten en kunstenaars. 
Publiekdomeindag
Het Auteursrecht geeft een tijdelijk monopolie. Op 1 januari komen werken onder 
copyright vrij beschikbaar voor het algemeen cultuurgoed. De Piratenpartij wil deze 
officiële feestdag vieren als Publiekdomeindag.103) 
Bevrijdingsdag 5 mei en Keti Koti vrij
In vergelijking met andere Europese landen heeft Nederland de minste vrije feestdagen. 
De Piratenpartij wil dat 
•bevrijdingsdag 5 mei een officiële vrije feestdag wordt;
•Keti Koti een officiële vrije feestdag wordt
Het afschaffen van de slavernij mag gevierd worden. Bij de viering van deze dag staan we
ook stil bij moderne vormen van slavernij. 
Kijkwijzer
Het toepassen van de Kijkwijzer in de strafwet staat op gespannen voet met de 
algemene rechtsprincipes. Een oordeel over onwettigheid is voorbehouden aan de 
rechtbank. De Piratenpartij wil de Kijkwijzer uit het Wetboek van Strafrecht halen. 
78Internationaal erfgoed
Iedereen heeft recht op toegang tot de eigen cultuur. De Piratenpartij wil museums 
aanmoedigen de collectie in lijn te brengen met het internationale erfgoedrecht.104) 
Vuurwerktraditie
Ondernemers en vuurwerkliefhebbers worden de dupe van het verbod op het particulier 
afsteken van vuurwerk. Om tegemoet te komen aan de gevolgen van het 
vuurwerkverbod, is een verenigingsplan met vergunningen een mooie tussenvorm die 
recht doet aan de vuurwerktraditie. De gulden middenweg is het afsteken van vuurwerk 
te gaan voorbehouden aan lokale vuurwerkclubs. De Piratenpartij wil het afsteken van 
vuurwerk in georganiseerd verband toestaan. 
Onderwijs
De Piratenpartij staat voor toegankelijke kennis, kunst en cultuur. Een hoogwaardige 
democratie heeft goed onderwijs nodig om goed geïnformeerde keuzes te kunnen 
maken. Goed onderwijs deelt materialen en respecteert de privacy. De Piratenpartij wil 
dat alle leerlingen en studenten tijdens hun schooltijd in aanraking komen met 
verschillende visies en aspecten van de maatschappij. 
Onderwijs is een burgerrecht
Onderwijs is geen markt. Onderwijs – op alle niveaus – is een burgerrecht. Veel 
maatregelen die bedoeld zijn om de kosten te drukken, zoals aanbestedingen, blijken in 
de praktijk contraproductief te zijn. Bij concurreren om meer leerlingen en studenten, 
van basisschool tot universiteit, verliest de gemeenschap altijd. Met een opleiding 
beneden je niveau functioneer je niet optimaal in een informatiesamenleving. Daarom 
moet iedereen ook stage kunnen lopen en daar een goede vergoeding voor krijgen. 
Iedereen die de kwaliteiten en de wil heeft, moet van elk onderwijsniveau kunnen 
doorstromen. 
Een toereikende basisbeurs
Hoger onderwijs biedt de mogelijkheid tot opklimmen op de maatschappelijke ladder. 
Voor de middenklasse dreigt het er steeds slechter in plaats van beter op te worden. De 
studieschuldenlast verzwakt de financiële situatie van de gezinnen en deze zwakte is 
een van de belangrijkste mechanismen die de economische groei afremt. Hoger 
onderwijs is een groter goed dan alleen het individuele voordeel, zoals een beter 
salaris.105) De maatschappelijke voordelen omvatten onder andere een betere 
gezondheid, interessantere werkomgevingen, een grotere collectieve vaardigheid voor 
kritisch denken. Hoger onderwijs is een publieke dienst. Het geeft geen pas dat 
79studenten die publieke voorzieningen financieren door het terugbetalen van 
persoonlijke leningen. 
De Piratenpartij wil: 
•meer investeren in hoger onderwijs;
•collegegeld afschaffen;
•een toereikende basisbeurs;
•het bindend studieadvies106) (BSA) afschaffen;
•onder het leenstelsel opgebouwde schulden compenseren.
Democratie heeft goed onderwijs nodig
Democratie vooronderstelt keuzes van goed geïnformeerde burgers: onafhankelijk 
onderzoek, een vrije pers en goed onderwijs. Docenten, van basisonderwijs tot 
universitair, zijn ook opvoeders. Goed onderwijs geeft niet alleen kennis door, maar ook 
al die andere zaken die nodig zijn om als een goed burger deel te kunnen nemen aan de 
democratie. Dat beperkt zich niet tot de lessen maatschappijleer en burgerschap of 
onder welk kopje dat weggestopt wordt. 
Door continue overbelasting beperken leerkrachten zich tot het voorbereiden van de 
leerlingen op de volgende toets; aan de opvoedingstaak komen er veel niet toe. Een 
groot deel van de docenten, óók die met een deeltijdaanstelling, is voltijd met 
schoolwerk bezig en heeft nauwelijks tijd om daarnaast maatschappelijk actief te zijn. 
De Piratenpartij wil dat alle leerlingen en studenten tijdens hun schooltijd in aanraking 
komen met verschillende visies op en aspecten van de maatschappij. 
Toetsing en lessen scheiden
Het volgen van lessen en het toetsen van kennis en vaardigheden zijn twee hele 
verschillende zaken. Het volgen van alle lessen moet niet verplicht zijn. Lessen hebben 
als doel de student te ondersteunen en het scheppen van het sociale weefsel waarin de 
kennis gedijt. Lessen dienen niet als aanwezigheidscontrole. Het moet wel mogelijk zijn 
om tegen gereduceerd collegegeld examen te doen zonder lessen te volgen – met geen 
of eventueel enkele bijeenkomsten (extraneus). 
Leerplicht - geen schoolplicht
Het moet mogelijk zijn om thuisonderwijs te volgen, er kunnen veel bijzondere 
omstandigheden (ideologische en religieuze motieven daarin niet begrepen) zijn om te 
kiezen voor thuisonderwijs. Er moet wel toetsing zijn om te garanderen dat kinderen op 
niveau blijven of kunnen komen. 
Professional in the lead
Op veel scholen zijn, om leerlingen, ouders en docenten meer houvast te geven, de 
regels op school over de toetsing steeds verder verfijnd en vastgelegd. In de 
80(corona)praktijk blijkt dat, als de omstandigheden plotseling veranderen, tot meer 
problemen te leiden dan als de invulling minder vastligt en de docenten meer ruimte tot 
improviseren hebben. Hier kan inspiratie gevonden worden bij het Finse 
onderwijsmodel. Tegelijk moet uiteraard het eindniveau bewaakt worden. Goed 
opgeleide docenten kennen de eindtermen, de vakdidactiek en hun leerlingen beter dan 
de schoolleiding. De piratenpartij wil dat op alle niveaus de verantwoordelijkheid voor 
de inhoud weer meer bij de professional, de docent, ligt. 
Soepelere overgang van Primair naar Voortgezet Onderwijs
De Piratenpartij wil 
•dat de keuze voor het type voortgezet onderwijs, en daarmee voor welke 
beroepen later mogelijk zijn, ook – net als in omliggende landen – later kan 
worden gemaakt dan nu (12 jaar);
•dat doorstroming van het ene naar het andere onderwijstype zo laagdrempelig 
mogelijk is;
•meer scholen die zich specialiseren in bv kunst of sport;
•meer dan alleen de CITO als basis voor de schoolkeuze.
Zelfde regels voor bijzonder onderwijs
Op dit moment mogen openbare scholen aanmeldingen van leerlingen niet weigeren op 
basis van visie en/of levensbeschouwing. Scholen hebben in Nederland de vrijheid om 
op religieuze grondslag onderwijs te bieden. 
De Piratenpartij wil: 
•dat ook scholen in het bijzonder onderwijs leerlingen niet mogen weigeren op 
basis van visie en/of levensbeschouwing;
•betere handhaving op de verplichting aandacht te besteden aan LGBT+.
School en gezondheid
Pubers
Het bioritme van pubers verschuift een paar uur naar achter (sleep phase delay). 
Middelbare scholen kunnen daar rekening mee houden door later te beginnen en lessen 
voor de adolescenten bij voorkeur 's middags in te plannen107). Er zijn scholen die dat al 
doen. De Piratenpartij wil ook dat scholen hun leerlingen in de pauzes, tegen kostprijs, 
een gezonde maaltijd aanbieden. 
Werkdruk op scholen verminderen
In het onderwijs haken te veel beginnende docenten binnen een paar jaar weer af. Een 
belangrijke reden is de werkdruk, die tot een hoog ziekteverzuim en burn-outklachten 
leidt. Werkdruk wordt onnodig verhoogd door slecht taakbeleid en de vele 
81administratieve handelingen. Te grote klassen maken het in het voortgezet onderwijs 
onmogelijk om alle leerlingen op maat onderwijs te geven. 
De Piratenpartij wil: 
•de werkdruk verminderen;
•kleinere klassen; 
•gelijke beloning in Basis en Voortgezet onderwijs;
•beter gebruik van technologische vernieuwingen; 
•het beroep aantrekkelijker maken voor academisch geschoolden.
Privacy in het onderwijs
Privacy-beleid
Scholen moeten een privacy-beleid en/of privacyreglement hebben. Scholen moeten 
transparant zijn over het verzamelen, de opslag en het gebruik van de gegevens van 
leerlingen. Het maken van foto's of video's of onderzoek door de GGD mag wettelijk al 
alleen met toestemming ouders (voor kinderen onder de 16). De uitvoering laat te 
wensen over door gebrek aan handhaving. Deze toestemming mag natuurlijk niet onder 
groepsdruk worden afgegeven. 
De Piratenpartij wil: 
•dat alle scholen duidelijk aangeven hoe ze met gegevens omgaan;
•geen gegevens op een buitenlandse server;
•waarborgen voor privacy van leerlingen bij het uitwisselen van gegevens.
Toetsen en tentamens
In coronatijd werd gebruik gemaakt wordt van software die de leerling/student monitort 
tijden het maken van toets of tentamen. De school of universiteit zal (vóór de volgende 
crisis) een minder invasief alternatief moeten hebben. De leerling/student hoeft nooit 
een reden op te geven om van dat alternatief gebruikt te willen maken. 
De Piratenpartij wil: 
•dat online onderwijs en toetsing de privacy niet in gevaar brengt;
•geen spionage software op computers van leerlingen.
Kennis delen
Les- en leermaterialen moeten vrij en online toegankelijk zijn. Leermaterialen bekostigd 
door de overheid worden open ontwikkeld en vrij toegankelijk. Op deze manier kan 
iedereen ervan profiteren. Colleges worden mede met overheidsgeld betaald. Daarom 
moet deze kennis voor zover mogelijk online toegankelijk zijn onder een vrije licentie, 
ook voor de burger. Het beschikbaar maken van alle colleges biedt studenten flexibiliteit 
en niet-studenten toegang tot de colleges. Het online beschikbaar maken van colleges 
82maakt het voor studenten bovendien mogelijk de kwaliteit van een collegereeks of 
docent te bepalen en colleges bij andere instellingen te volgen. 
Onderwijs en open source
Open source maakt de ontwikkeling van onderwijsomgevingen efficiënter, stimuleert 
samenwerking tussen onderwijsinstellingen en verhoogt de kwaliteit van het onderwijs. 
Onderwijsinstellingen profiteren hiervan en helpen mee content en software verder te 
ontwikkelen. Scholen mogen leerlingen nooit verplichten tot de aanschaf van een 
specifiek merk of type hardware: alleen open (vrije) formaten zijn toegestaan voor les- 
en leermaterialen, zodat leerlingen die kunnen gebruiken op een platform naar keuze. 
De Piratenpartij wil: 
•dat leermaterialen vrij toegankelijk zijn en – wanneer bekostigd door de overheid 
– onder een open licentie worden ontwikkeld en aangeboden;
•dat alle leerlingen lessen krijgen in het gebruik en de veiligheid van computers.
Schoolplicht en schoolrecht
Scholen dienen toegankelijk te zijn voor kinderen met een beperking. Het uitgangspunt 
moet zijn de student zoveel mogelijk tegemoet te komen zoals omschreven in de Wet 
Gelijke Behandeling.108) Eventuele extra hulpmiddelen tijdens het volgen van een 
opleiding worden in bruikleen gegeven of vergoed. Scholen mogen nooit kinderen het 
recht op onderwijs ontzeggen. De Piratenpartij wil dat de verantwoordelijkheid voor het 
regelen van passend onderwijs ligt bij de school van keuze van ouders en leerling. 
Wetenschap
De overheid en marktpartijen beïnvloeden de koers van de wetenschap door per 
onderzoek te financieren. Deze afhankelijkheden blijken vaak de uitkomsten te sturen en
te censureren. Universiteiten hebben voldoende vaste financiering en vaste staf nodig 
om onafhankelijkheid en kwaliteit te waarborgen. De onafhankelijkheid van het 
onderzoek is ver te zoeken waar grote ondernemingen in samenwerking met faculteiten 
de agenda's bepalen. Dit is één van de redenen dat de financiering op de schop moet. De
Piratenpartij wil dat resultaten van wetenschappelijk onderzoek vrij toegankelijk zijn. 
Financiering
Het onderzoek op de universiteiten is de laatste decennia meer en meer in de invloed 
van het bedrijfsleven gedwongen. Grote ondernemingen beïnvloeden de research-
programmes. De financiering moet anders.109) 
83Geldstromen
Een deel van de academici heeft een vaste aanstelling en wordt direct betaald door de 
overheid, de zogenoemde eerste geldstroom. Het onderzoek is echter de laatste jaren 
steeds meer direct en indirect afhankelijk geworden van projectfinanciering door derde 
partijen. Als die wordt aangevraagd bij een door de overheid gefinancierde organisatie 
zoals de Nederlandse Organisatie voor Wetenschappelijk Onderzoek (NWO), noemen we 
dat tweede geldstroom. De derde geldstroom zijn opdrachten vanuit het bedrijfsleven en
subsidiegevers, de EU, maar ook collectebus fondsen en incidentele projecten bij 
overheidsdiensten. 
Variabele financiering
De tweede geldstroom wordt gebruikt om vanuit de overheid de algemene koers van het 
onderzoek te sturen. De derde geldstroom maakt het onderzoek afhankelijk van 
marktpartijen en leidt regelmatig tot wrijving over welk onderzoek gedaan mag worden 
en wat er gepubliceerd mag worden . Omdat vaak eerste geldstroom geld bijgepast moet 
worden voor een tweede of derde geldstroomproject is de invloed van deze geldstromen
veel groter dan alleen uit de cijfers blijkt.110) Als de overheid beleidsondersteunend 
onderzoek financiert, dan leidt dat vaak tot sturing van onderzoek naar gewenste 
uitkomsten; niet alleen in de keuze van wat en hoe onderzocht mag worden, maar ook te 
vaak rechtstreeks op de uitkomsten en censuur. 
Tijdelijke contracten
De toename van de tweede en derde geldstromen heeft geleid tot steeds meer tijdelijke 
contracten en maakt het in toenemende mate moeilijk om een carrière in het 
Wetenschappelijk Onderwijs te hebben. Ook vaste medewerkers zijn vaak min of meer 
afhankelijk van de tweede en derde geldstroom omdat er projectmedewerkers in hun 
groep werken waarvan de financiering niet in gevaar gebracht mag worden. 
Zekerheid ++
Universiteiten behoeven een voldoende grote vaste staf om te zorgen dat tijdelijke 
projectfinanciering de onafhankelijkheid niet aantast. De eerste geldstroomfinanciering 
moet minimaal 75%, liever meer, van de totale financiering van een universiteit worden 
(nu rond de 50%). Onderzoekers moeten zeker zijn dat hun eigen aanstelling en die van 
hun collega's geen gevaar lopen, ongeacht de uitkomsten van hun onderzoek. Alleen dan
kunnen ze effectief aan de samenleving rapporteren. 
Universiteiten autonoom
Vaste financiering ++
Voor toetsbare politieke besluitvorming is het van belang dat een betrouwbaar instituut 
zo neutraal mogelijk relevante feiten op een rij zet. De universiteiten hebben daar van 
84oudsher de belangrijkste rol in gespeeld, ook door beleid met wetenschappelijke 
inzichten te ondersteunen. Te grote afhankelijkheid van projectfinanciering – vanuit 
bedrijfsleven èn overheid – heeft de onafhankelijkheid van universiteiten ernstig 
aangetast. De Piratenpartij wil het aandeel vaste financiering van de Universiteiten 
vergroten. 
Vaste aanstellingen ++
Op veel plekken wordt het onderwijs grotendeels verzorgd door docenten in tijdelijke 
dienst. Een aantal daarvan leidt een leven als docent-nomade en hopt van de ene 
universiteit naar de andere. Dit wentelt de kosten af op de medewerkers die (veel) meer 
uren werken dan in hun contract staat. De groep krachten die dit jaar lesgeven is over 2 
of 3 jaar bijna geheel vervangen. Nauwelijks mensen in vaste dienst; dat maakt het voor 
docenten onmogelijk om profijt te hebben van de ervaring van voorgaande jaren. Dit 
komt het onderwijs niet ten goede. De fluctuaties in het aantal studenten zijn te klein om
de soms wel 80-100% tijdelijke docenten te rechtvaardigen. Ook hier geldt dat het 
overgrote deel van de docenten dus in vaste dienst hoort te zijn, dat zullen dan in veel 
gevallen dezelfden zijn die ook onderzoek doen. De Piratenpartij wil meer vaste 
aanstellingen op universiteit en HBO. 
Wonen
De Piratenpartij wil meer betaalbare woningen. De bovengrens van het puntenstelsel 
schaffen we af. 
Dakloosheid aanpakken hoogste prioriteit
Het aantal daklozen in Nederland is in de afgelopen vijftien jaar schrikbarend gestegen. 
In een rijke samenleving als Nederland is dat 26.600 (CBS met de trucologie van nieuwe 
meetmethoden omlaag gebracht van rond de 40.000 in eerdere meetmethoden) een 
beschamend hoog aantal.111) Hoewel de Piratenpartij helemaal voor Housing First 112) is,
is het Nederlandse model van Housing First, waarin zorg onlosmakelijk verbonden is met 
het dak boven het hoofd, niet goed.113) De economisch daklozen vallen hier buiten de 
boot omdat zij 'geen zorg nodig' hebben. De mensen die wel in het zorgtraject terecht 
komen hebben een contract met de zorgverlener en niet met de huiseigenaar. Daarmee 
hebben ze geen huurbescherming of rechten die andere huurders wel hebben. 
De gemeenten zijn nu verplicht om te zorgen voor een postadres. Hoewel sommige 
gemeenten daar erg moeilijk over doen, het goed dat deze taak bij de gemeente ligt, en 
niet bij zorgorganisaties terecht komt. Door het postadres bij de gemeente te houden is 
er een contactmoment waardoor inzichtelijk wordt hoeveel daklozen er zijn. De 
gemeente zou deze service moeten uitbreiden met een e-mailadres en een plek om deze
85te kunnen lezen. Het verwijzen naar een gratis e-mailprovider zoals Gmail wijst de 
Piratenpartij, wegens privacy-schendingen van Google subiet af. 
De Piratenpartij wil: 
•Housing First naar Fins model met zorg en huisvesting los van elkaar; 
•naast het briefadres voor daklozen ook een gemeentelijk e-mailadres;
•gratis internettoegang voor daklozen.
Betaalbaar wonen
Betaalbare woningen worden in Nederland steeds schaarser. Goedkope woningen 
worden omgebouwd tot dure woningen, en ook nieuwbouwwoningen vallen vaak binnen
een hoog segment. Inkomenspolitiek dient via de belastingdienst te gaan. 
Inkomensafhankelijke huurverhoging, de 'gluurverhoging', leidt tot meer armoedeval en 
schending van de privacy. 
Bestemmingsplannen en alternatieve woonvormen
Op korte termijn zullen er niet voldoende betaalbare woningen zijn. 
Bestemmingsplannen zijn geen heilige tafelen. Die moet de gemeente om de 
woningnood te verlichten eenvoudiger ter discussie kunnen stellen. Daarom zijn 
creatieve, onorthodoxe oplossingen nodig. Gemeenten moeten grond beschikbaar 
(kunnen) maken voor creatieve woonvormen zoals tiny houses. Ook als er (ooit) 
voldoende woningen zouden zijn moeten mensen die dit willen meer de mogelijkheid 
hebben om in een vakantiepark, een tiny house, of boot te wonen. 
Punten voor alle huurwoningen
Het puntensysteem geeft de kwaliteit van een huurwoning in punten weer. Het 
puntensysteem heet ook wel het woningwaarderingsstelsel. Elk onderdeel van de 
woning, zoals oppervlakte en sanitair, krijgt punten. Bij elkaar opgeteld leveren de 
punten een maximale huurprijs op. Deze wordt elk jaar opnieuw vastgesteld. Inkomsten 
uit huur als inkomen belasten. Vaste huurcontracten zijn de norm. De maximale huurprijs
wordt mede bepaald op basis van de WOZ-waarde. In schaarstegebieden kan dat de 
huurprijs verder opdrijven. 
De Piratenpartij wil: 
•vaste huurcontracten;
•betaalbare huurwoningen bouwen;
•de bovengrens voor het woningwaarderingsstelsel afschaffen;
•de WOZ-waarde niet langer meetellen bij het bepalen van de maximale huurprijs.
86Bedrijvigheid aan huis
Bedrijven die in de garage beginnen worden in Nederland heel snel door de gemeente 
naar het industrieterrein gejaagd, ook als niemand er last van heeft. De Piratenpartij wil 
welwillend omgaan met bedrijvigheid aan huis. 
Ruimtebeslag energieopwekking
Nederland moet zuinig omgaan met de beschikbare ruimte. Er is ruimte nodig voor 
natuur, woningen en voedselvoorziening. Windmolens en zonneparken nemen relatief 
veel groene ruimte in beslag. Zonnepanelen alleen op gebouwen of bijvoorbeeld 
parkeerplaatsen overdekken. 
Ruimtevaart
Piraten durven verder in de toekomst te kijken en wij ondersteunen onderzoek en 
financiering van projecten die zal leiden tot nieuwe technologie en inzichten waar de 
hele mensheid van kan profiteren. De Piratenpartij wil dat alle organisaties die iets 
bijdragen aan de ruimtevaart hun verkregen kennis beschikbaar maken voor iedereen. 
Stimuleren van ruimtevaart voor een betere aarde
Ruimtevaart is een onmisbaar in ons dagelijks leven. Satellietcommunicatie en -
navigatie, aardobservatie voor weersvoorspellingen, rampenbestrijding en het opsporen 
van vervuiling en onderzoek vanuit een baan om de aarde: het zijn vandaag de dag 
normale onderdelen van ons leven. Toepasbaarheid van dit soort ruimtevaarttechnologie
en wetenschappelijke kennis draagt bij aan een duurzamer, veiliger en welvarender 
leven op aarde. 
We willen dat alle partijen die iets bijdragen aan de ruimtevaart hun verkregen kennis 
beschikbaar maken voor iedereen. Dit zal een belangrijke impuls geven aan de 
ontwikkeling van technologie en de samenwerking tussen de EU-lidstaten en de 
partnerlanden. 
Versterken Europese positie in ruimteverkenning en technologische 
ontwikkeling
Door de technologische vooruitgang en commercialisering van de ruimtevaartindustrie 
zijn zaken als buitenaardse mijnbouw, kolonisatie van andere planeten, interstellaire en 
interplanetaire reizen en planeetverdediging niet langer onderwerpen voor de verre 
toekomst, maar van de huidige tijd. Europa speelt hierin een vitale, maar nog relatief 
kleine rol. Nederland neemt via het European Space Agency  114) (ESA) deel aan de 
ruimtevaart. Nederland is één van de 22 volwaardige (EU) leden van ESA en bundelt haar 
87krachten in het Netherlands Space Office  115) (NSO). De piraten staan achter versterking 
van beide organisaties. 
De Piratenpartij wil dat Europa op korte termijn meer investeert in eigen bemande en 
onbemande ruimtereizen, zoals transport van en naar het International Space Station  116)
met eigen ESA astronauten en de verkenning van Mars. Dit biedt kansen en uitdagingen 
om op politiek en wetenschappelijk niveau meer internationaal samen te werken en de 
positie van Europa binnen die samenwerking te versterken. 
Europese visie met maatschappelijk draagvlak
In een Europese visie voor de ruimtevaart moet naast de wetenschappelijke 
ontwikkeling ook maatschappelijke relevantie en draagvlak centraal staan. Daarbij moet 
de nadruk liggen op internationale samenwerking, mensenrechten en duurzaamheid. 
ESA zal hierbij een leidende en richtinggevende rol kunnen spelen, maar wel ten dienste 
van de (Europese) burgers. Daartoe moet ESA ook geleid worden door mensen met 
verschillende achtergronden en disciplines. 
Eerlijke en duurzame exploitatie van de ruimte waarborgen met 
internationale regelgeving
Het Outer Space Treaty117) (OST) uit 1966 van de Verenigde Naties, waarin internationale
ruimtewetgeving wordt geregeld en waarbij 110 landen zijn aangesloten regelt in de 
basis dat de ruimte van iedereen is en dat de opbrengsten ten bate moeten komen van 
de mensheid in haar geheel. Ten tijde van dit verdrag kon men nog niet vermoeden dat 
techreuzen en andere industrie het monopolie op ruimte exploratie- en exploitatie lijken
te kapen van de staat. Om te voorkomen dat de ruimte verwordt tot het nieuwe Wilde 
Westen, moet Europa zich hard maken voor nadere internationale regels die de 
ruimteactiviteiten van het bedrijfsleven in goed banen leidt en ten dienste te stelt van 
de hele mensheid. Stimuleringsmaatregelen dienen er op gericht te zijn dat start-ups, 
kleine- en middelgrote ondernemingen en kennisinstituten toegang hebben tot de 
kennisontwikkeling en daaraan kunnen bijdragen in samenwerkingsverbanden. 
Het puinruimen moet beginnen
De drang om de ruimte te veroveren heeft geleid tot een actueel probleem, namelijk 
ruimteschroot. Geschat wordt dat een half miljoen stukjes afval van menselijke activiteit 
in de ruimte van 1-10 cm in de buurt van de aarde buiten de dampkring terecht zijn 
gekomen en meer dan 100 miljoen stukjes kleiner dan 1 cm. Voor de veiligheid van 
toekomstige ruimtevaart is het nodig dat het puinruimen zo snel mogelijk start. Ook hier 
moet het principe gelden: de vervuiler betaalt. 
Een toekomstvisie met durf
De Piraten durven verder in de toekomst te kijken. Wij ondersteunen onderzoek en 
financiering van projecten die nu nog science-fiction lijken, maar die de wetenschap 
88uitdagen en zullen leiden tot nieuwe technologie en inzichten waarvan de hele 
mensheid kan profiteren. Voorbeelden zijn interstellaire reizen met lichtzeilen, 
ontwikkeling van een ruimtelift of een 'skyhook'. 
Resultaten ruimtevaart voor iedereen
Piraten willen dat de resultaten van ruimtevaart het leven van alle EU-burgers 
verbeteren. Wij maken ons hierbij hard voor Open Access to Knowledge -beginselen (zoals 
volgens de Berlin Declaration  118) ). Wij streven ook expliciet naar ongecensureerde 
toegang tot het Internet voor iedereen, waarbij het gebruik van satellieten ook mensen 
in afgelegen gebieden een betaalbare toegang moet geven tot internet en mobiele 
communicatie. Dit maakt het ook mogelijk om te werken en wonen buiten de vaak 
overbevolkte steden. Om open access, internettoegang en digitale onafhankelijkheid te 
garanderen, moet het Europees Parlement stemrecht en zitting in de raad van bestuur 
van de Europese ruimtevaartorganisatie ESA hebben.
89Referenties
1) Piratencode
2) Origins Of The Pirate Party: Privacy, Sharing, Innovation
3) Why The Name "Pirate Party"?
4) Universal Declaration of Human Rights
5) Hannah Arendt
6) Real-time bidding
7) Algemene verordening gegevensbescherming
8) Weapons of Math Destruction
9) Wet op de inlichtingen- en veiligheidsdiensten 2017
10) Wiv & Referendum
11) Rekenkamer kan 70% overheidsuitgaven niet controleren
12) De Nederlandse draaideur: kwart oud-politici wordt lobbyist
13) Sterke lokale en regionale journalistiek
14) World Press Freedom Index
15) 3 redenen waarom het sleepnet slecht is voor de journalistiek
16) Cube root rule
17) Husselgate zorgt voor verwarring bij Kiesraad
18) Constitutionele toetsing
19) Forever Minus a Day? Calculating Optimal Copyright Term
20) The Case against Patents
21) Patents and Innovation: Evidence from Economic History
22) Normative Economic Analysis of Trademark Law
23) Rethinking Trademark Fair Use
24) Electronics right to repair
25) How digital devices challenge the nature of ownership
26) Free and open-source software
27) Internet der dingen
28) Distributed denial of service
29) Creating a Viable Alternative: Reforming Patent Reexamination Procedure for the 
Small Business and Small Inventor.
30) Midden- en kleinbedrijf
31) Patent Troubles Pending - Small companies say they're being sued for using common 
practices to do business on the Net
9032) Another 45 miles to go? Kritisch commentaar op het richtlijnvoorstel duurverlenging 
naburige rechten
33) Het Communautaire Acquis voor auteursrecht en naburige rechten : Zeven zonden of 
zestien gelukkige jaren?
34) Parallel imports in EU law
35) Negative income tax
36) Manifest Schuldvrij
37) Sellers’ Inflation, Profits and Conflict: Why can Large Firms Hike Prices in an 
Emergency?
38) Using Competition Law to Promote Access to Knowledge
39) Behavioral Advertising and Consumer Welfare: An Empirical Investigation
40) Fake News Is A Real Antitrust Problem
41) Antitrust, the Gig Economy, and Labor Market Power
42) The Profit Paradox: How Thriving Firms Threaten the Future of Work
43) "Consumer Welfare Is Dead": What Do We Do Instead?—A Perspective from Europe
44) How the Consumer Welfare Standard Undermines Labor Mobility for Women and 
Propagates Gender Inequality
45) Marktmacht op de Nederlandse arbeidsmarkt
46) The Macroeconomic Effects of Student Debt Cancellation
47) Richtlijn (EU) 2022/2041 van het Europees Parlement en de Raad van 19 oktober 
2022 betreffende toereikende minimumlonen in de Europese Unie
48) Why a Universal Basic Income Is Better Than Subsidies of Low-Wage Work
49) FTC Proposes Rule to Ban Noncompete Clauses, Which Hurt Workers and Harm 
Competition
50) Antitrust as an Instrument of Democracy
51) Quantifying Market Power And Business Dynamism In The Macroeconomy
52) Structuring a Structural Presumption for Merger Review
53) The Effective Competition Standard: A New Standard for Antitrust
54) Organisatie voor Economische Samenwerking en Ontwikkeling
55) Bouwstenen voor een beter belastingstelsel Tweede Kamer
56) Ending Corporate Tax Avoidance and Tax Competition: A Plan to Collect the Tax Deficit
of Multinationals
57) A wealth tax on corporations’ stock
58) Are Managers Paid for Market Power?
59) Optimal Taxation of Top Labor Incomes: A Tale of Three Elasticities
60) High-frequency trading
61) Financial Transaction Tax
9162) A Modern Excess Profit Tax
63) Should We Tax Sugar-Sweetened Beverages? An Overview of Theory and Evidence
64) Geld en schuld: De publieke rol van banken
65) What’s Wrong With Negative Rates?
66) Buurtzorg
67) Evergreening
68) Orphan drug
69) Misbruik bij de productie van weesgeneesmiddelen
70) Generic drug competition: The pharmaceutical industry “gaming” controversy
71) Patents & Licensing
72) Chapter 15: Access to essential medicines, TRIPS and the patent system
73) Getting it right for every child
74) GIRFEC in Nederland: het kind als bron van datamining
75) Mag ik bloed geven?
76) Taking stock: A decade of drug policy - A civil society shadow report
77) Waarom de war on drugs mislukt is
78) Buitengewoon opsporingsambtenaar
79) Openbaar Ministerie (Nederland)
80) Burgerservicenummer
81) Multi-factor authentication
82) Proefschrift Joep Rottier: Decriminalization of Sex Work: The New Zealand Model
83) Git (software)
84) Aanpak ‘stikstofcrisis’ vraagt om breder perspectief
85) Meer meten, robuuster rekenen
86) Green Deal Groene Daken
87) We eten, drinken en ademen plastic. Wetenschappers trekken aan de bel
88) ‘Fossiele subsidies bedragen jaarlijks 39,7 tot 46,4 miljard euro’
89) In totaal kosten onze autowegen 30 miljard per jaar. Maar we reizen er geen seconde 
korter door
90) Europees burgerinitiatief
91) Handelsovereenkomst ter bestrijding van namaak
92) Trans-Atlantisch Vrijhandels- en Investeringsverdrag
93) Comprehensive Economic and Trade Agreement
94) Trade in Services Agreement
95) Mercosur
96) EU-Japan Economic Partnership Agreement
9297) Investor to State Dispute Settlement
98) The Alternative Trade Mandate
99) European Parliament Committee on International Trade
100) Self-determination theory
101) Private Patents And Public Health
102) Digitalisering en jeugdwerkgelegenheid in Afrika
103) Publiekdomeindag
104) Dutch Cultural Heritage legislation as at July 2010
105) Second Chance: Life without Student Debt
106) Bindend studieadvies
107) Sleep and Teens
108) Algemene wet gelijke behandeling
109) Medewerkers rechtenfaculteit UvA eisen uitleg over door Zuidas gesponsorde 
leerstoelen
110) Financiële stromen en prioriteringsbeleid in het Nederlandse universitaire 
onderzoek
111) 26,6 duizend dakloze mensen begin 2022
112) Housing First Nederland
113) Housing First Gids Nederland
114) European Space Agency
115) Netherlands Space Office
116) International Space Station
117) Outer Space Treaty
118) Berlin Declaration on Open Access to Knowledge in the Sciences and Humanities
93De mens centraal
Piratenpartij Nederland
Verkiezingsprogramma 2023
